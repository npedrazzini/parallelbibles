<?xml version="1.0" encoding="UTF-8"?>

<cesDoc version="4">
 <cesHeader version="2">
  <fileDesc>
   <titleStmt>
    <h.title></h.title>
    <respStmt>
     <respType></respType>
     <respName></respName>
    </respStmt>
   </titleStmt>
   <extent>
    <wordCount></wordCount>
    <byteCount units="bytes"></byteCount>
   </extent>
   <publicationStmt>
    <distributor></distributor>
    <eAddress></eAddress>
    <availability></availability>
   </publicationStmt>
   <sourceDesc></sourceDesc>
  </fileDesc>
  <encodingDesc>
   <projectDesc></projectDesc>
   <editorialDesc>
    <conformance level="1"></conformance>
    <correction status="medium" method="silent"></correction>
    <segmentation></segmentation>
   </editorialDesc>
   <tagsDecl></tagsDecl>
  </encodingDesc>
  <profileDesc>
   <langUsage>
    <language iso639="ppk" id="pp"></language>
   </langUsage>
   <wsdUsage>
    <writingSystem id="utf-8"></writingSystem>
   </wsdUsage>
  </profileDesc>
 </cesHeader>
 <text>
  <body lang="pp" id="Bible">
   <div type="book" id="b.MAT">
    <div type="chapter" id="b.MAT.1">
     <seg type="verse" id="b.MAT.1.1">
      <s id="b.MAT.1.1.1">Toi-mi pomeduncu-duncu to mpomuli-ki Yesus Kristus.</s>
      <s id="b.MAT.1.1.2">Yesus muli Magau' Daud, muli Abraham.</s>
     </seg>
     <seg type="verse" id="b.MAT.1.2">
      <s id="b.MAT.1.2.1">Ngkai Abraham rata hi Daud, hanga' ntu'a-na Yesus toi-ramo: Abraham mpobubu Ishak, Ishak mpobubu Yakub, Yakub mpobubu Yehuda pai' ompi' -ompi' -na,</s>
     </seg>
     <seg type="verse" id="b.MAT.1.3">
      <s id="b.MAT.1.3.1">Yehuda mpobubu Peres pai' Zerah (hanga' tina-ra: Tamar), Peres mpobubu Hezron, Hezron mpobubu Ram,</s>
     </seg>
     <seg type="verse" id="b.MAT.1.4">
      <s id="b.MAT.1.4.1">Ram mpobubu Aminadab, Aminadab mpobubu Nahason, Nahason mpobubu Salmon,</s>
     </seg>
     <seg type="verse" id="b.MAT.1.5">
      <s id="b.MAT.1.5.1">Salmon mpobubu Boas (hanga' tina-na: Rahab), Boas mpobubu Obed (hanga' tina-na: Rut), Obed mpobubu Isai,</s>
     </seg>
     <seg type="verse" id="b.MAT.1.6">
      <s id="b.MAT.1.6.1">pai' Isai mpobubu Magau' Daud.</s>
      <s id="b.MAT.1.6.2">Daud mpobubu Salomo (tina-na: balu-na Uria),</s>
     </seg>
     <seg type="verse" id="b.MAT.1.7">
      <s id="b.MAT.1.7.1">Salomo mpobubu Rehabeam, Rehabeam mpobubu Abia, Abia mpobubu Asa,</s>
     </seg>
     <seg type="verse" id="b.MAT.1.8">
      <s id="b.MAT.1.8.1">Asa mpobubu Yosafat, Yosafat mpobubu Yoram, Yoram mpobubu Uzia,</s>
     </seg>
     <seg type="verse" id="b.MAT.1.9">
      <s id="b.MAT.1.9.1">Uzia mpobubu Yotam, Yotam mpobubu Ahas, Ahas mpobubu Hizkia,</s>
     </seg>
     <seg type="verse" id="b.MAT.1.10">
      <s id="b.MAT.1.10.1">Hizkia mpobubu Manasye, Manasye mpobubu Amon, Amon mpobubu Yosia,</s>
     </seg>
     <seg type="verse" id="b.MAT.1.11">
      <s id="b.MAT.1.11.1">Yosia mpobubu Yekhonya pai' ompi' -na.</s>
     </seg>
     <seg type="verse" id="b.MAT.1.12">
      <s id="b.MAT.1.12.1">Ngkai karatawani-ra to Yahudi hilou hi Babel rata hi kaputu-na Yesus, hanga' ntu'a-na Yesus, toi-ra: Yekhonya mpobubu Sealtiel, Sealtiel mpobubu Zerubabel,</s>
     </seg>
     <seg type="verse" id="b.MAT.1.13">
      <s id="b.MAT.1.13.1">Zerubabel mpobubu Abihud, Abihud mpobubu Elyakim, Elyakim mpobubu Azor,</s>
     </seg>
     <seg type="verse" id="b.MAT.1.14">
      <s id="b.MAT.1.14.1">Azor mpobubu Zadok, Zadok mpobubu Akhim, Akhim mpobubu Eliud,</s>
     </seg>
     <seg type="verse" id="b.MAT.1.15">
      <s id="b.MAT.1.15.1">Eliud mpobubu Eleazar, Eleazar mpobubu Matan, Matan mpobubu Yakub,</s>
     </seg>
     <seg type="verse" id="b.MAT.1.16">
      <s id="b.MAT.1.16.1">Yakub mpobubu Yusuf tomane-na Maria.</s>
     </seg>
     <seg type="verse" id="b.MAT.1.17">
      <s id="b.MAT.1.17.1">Jadi', ngkai Abraham rata hi Daud, kadea pomeduncu to mpomuli-ki Yesus hampulu' opo' lapi.</s>
      <s id="b.MAT.1.17.2">Ngkai Daud rata hi karatawani-ra to Yahudi lou hi Babel, hampulu' opo' lapi wo'o.</s>
      <s id="b.MAT.1.17.3">Pai' ngkai karatawani-ra to Yahudi lou hi Babel rata hi kaputu-na Kristus, hampulu' opo' lapi wo'o.</s>
     </seg>
     <seg type="verse" id="b.MAT.1.18">
      <s id="b.MAT.1.18.1">Hewa toi tutura kaputu-na Yesus Kristus.</s>
      <s id="b.MAT.1.18.2">Tina-na to rahanga' Maria mokamae' hante Yusuf.</s>
      <s id="b.MAT.1.18.3">Aga kako'ia-ra ncamoko, muu-mule' motina'i-imi Maria.</s>
      <s id="b.MAT.1.18.4">Potina'i-na toe, ngkai baraka' Inoha' Tomoroli'.</s>
     </seg>
     <seg type="verse" id="b.MAT.1.19">
      <s id="b.MAT.1.19.1">Yusuf, tauna to mengkoru hi Atura Musa.</s>
      <s id="b.MAT.1.19.2">Toe pai' na'uli' hi rala nono-na: "Kupohu lau-mi pokamae' -ku hante Maria."</s>
      <s id="b.MAT.1.19.3">Aga uma-i dota mpaka'ea' Maria.</s>
      <s id="b.MAT.1.19.4">Jadi', patuju-na bona napohu bongo-wadi, uma mingki' ra'incai ntodea.</s>
     </seg>
     <seg type="verse" id="b.MAT.1.20">
      <s id="b.MAT.1.20.1">Bula-na Yusuf mokanono mpopekiri toe, mo'ompo' -i.</s>
      <s id="b.MAT.1.20.2">Ompo' -na toe, mpohilo-i hadua mala'eka Pue' to mpo'uli' -ki: "Yusuf, muli Magau' Daud!</s>
      <s id="b.MAT.1.20.3">Neo' -ko morara' mpotobine-i Maria.</s>
      <s id="b.MAT.1.20.4">Apa' ana' to napotina'i-ki toe ria, jadi' ngkai baraka' Inoha' Tomoroli'.</s>
     </seg>
     <seg type="verse" id="b.MAT.1.21">
      <s id="b.MAT.1.21.1">Mo'ana' -i mpai', hadua ana' tomane.</s>
      <s id="b.MAT.1.21.2">Ana' toei mpai', kana nuhanga' -i `Yesus,' apa' Hi'a mpai' to mpohore ntodea-na ngkai jeko' -ra."</s>
     </seg>
     <seg type="verse" id="b.MAT.1.22">
      <s id="b.MAT.1.22.1">Hawe'ea toe majadi' bona madupa' -mi napa to na'uli' Pue' hante wiwi nabi-na owi, hewa toi:</s>
     </seg>
     <seg type="verse" id="b.MAT.1.23">
      <s id="b.MAT.1.23.1">"Hadua toronaa mpai' motina'i, mpo'ana' -ki hadua ana' tomane.</s>
      <s id="b.MAT.1.23.2">Ana' toei mpai' rahanga' Imanuel."</s>
      <s id="b.MAT.1.23.3">Batua-na: "Alata'ala mpodohei-ta."</s>
     </seg>
     <seg type="verse" id="b.MAT.1.24">
      <s id="b.MAT.1.24.1">Pemata-na Yusuf, natuku' mpu'u-mi napa to na'uli' -ki mala'eka Pue' toe-e we'i.</s>
      <s id="b.MAT.1.24.2">Napotobine moto-imi Maria.</s>
     </seg>
     <seg type="verse" id="b.MAT.1.25">
      <s id="b.MAT.1.25.1">Aga ko'ia-ra hampoturua, duu' -na Maria mo'ana'.</s>
      <s id="b.MAT.1.25.2">Kaputu-na ana' toei, Yusuf mpohanga' -i Yesus.</s>
     </seg>
    </div>
    <div type="chapter" id="b.MAT.2">
     <seg type="verse" id="b.MAT.2.1">
      <s id="b.MAT.2.1.1">Yesus putu hi ngata Betlehem tana' Yudea nto'u poparenta-na Magau' Herodes.</s>
      <s id="b.MAT.2.1.2">Nto'u toe, ba hangkuja dua tauna rata hi Yerusalem ngkai ngata to molaa tono' mata'eo.</s>
      <s id="b.MAT.2.1.3">Torata toera, tauna to nginca mponaa tanda hi betue'.</s>
     </seg>
     <seg type="verse" id="b.MAT.2.2">
      <s id="b.MAT.2.2.1">Mepekune' -ra hi pue' ngata Yerusalem, ra'uli': "Hiapa-idi Ana' to lako' putu to jadi' Magau' to Yahudi-e?</s>
      <s id="b.MAT.2.2.2">Hi mata'eo kihilo betue' to mpobatuai kaputu-na.</s>
      <s id="b.MAT.2.2.3">Toe pai' tumai-kai doko' mpopue' -i."</s>
     </seg>
     <seg type="verse" id="b.MAT.2.3">
      <s id="b.MAT.2.3.1">Kana'epe-na Magau' Herodes karia-na ana' to jadi' magau' mpai', konce pai' koro' -imi, wae wo'o hawe'ea tauna hi Yerusalem.</s>
     </seg>
     <seg type="verse" id="b.MAT.2.4">
      <s id="b.MAT.2.4.1">Ngkai ree, kanakio' -rami hawe'ea imam pangkeni hante guru-guru agama Yahudi tumai moromu.</s>
      <s id="b.MAT.2.4.2">Kahiruru' -ra omea-mi, napekune' -ra: "Hiapa mpu'u-koiwo kaputua-na Magau' Topetolo' to najanci Alata'ala owi-e?"</s>
     </seg>
     <seg type="verse" id="b.MAT.2.5">
      <s id="b.MAT.2.5.1">Ratompoi' -i hewa toi: "Hi ngata Betlehem tana' Yudea.</s>
      <s id="b.MAT.2.5.2">Ki'inca toe, apa' ria Lolita Pue' to na'uki' hadua nabi owi-e.</s>
      <s id="b.MAT.2.5.3">Na'uli' Pue':</s>
     </seg>
     <seg type="verse" id="b.MAT.2.6">
      <s id="b.MAT.2.6.1">`Ngata Betlehem hi tana' Yehuda, ngata to kedi' -wadi.</s>
      <s id="b.MAT.2.6.2">Aga nau' wae, bohe lau-pi mpai' hanga' -na ngkai hawe'ea ngata bohe hi tana' Yehuda.</s>
      <s id="b.MAT.2.6.3">Apa' ngkai Betlehem toe mpai', mehupa' hadua Pangkeni to mpokeni ntodea-ku to Israel.'"</s>
     </seg>
     <seg type="verse" id="b.MAT.2.7">
      <s id="b.MAT.2.7.1">Kana'epe-na Herodes lolita toe, nakio' bongo-ramo to nginca mponaa betue' toera mpohirua' -ki bona uma ra'incai tau ntani' -na.</s>
      <s id="b.MAT.2.7.2">Napekune' -ra ba nto'uma mpu'u betue' toe lomo' -na mehupa'.</s>
     </seg>
     <seg type="verse" id="b.MAT.2.8">
      <s id="b.MAT.2.8.1">Oti toe, nahubui-ramo hilou hi Betlehem, na'uli' -raka: "Hilou-mokoi hi Betlehem, nipewulihi' lompe' kahiapa-na Ana' tetui.</s>
      <s id="b.MAT.2.8.2">Ane nirua' -ipi, tumai-mokoi mpo'uli' -ka, bona hilou wo'o-a-kuwo mpopue' -i."</s>
     </seg>
     <seg type="verse" id="b.MAT.2.10">
      <s id="b.MAT.2.10.1">Kahilou-rami.</s>
      <s id="b.MAT.2.10.2">Hi lengko ohea, rahilo wo'o-mi betue' to rahilo hi tono' mata'eo-e wengi.</s>
      <s id="b.MAT.2.10.3">Uma-pi mowo kagoe' -ra mpohilo betue' toe.</s>
      <s id="b.MAT.2.10.4">Betue' toe mpori'uluhi-ra duu' -na mento'o hintoto po'ohaa' Ana' toei.</s>
     </seg>
     <seg type="verse" id="b.MAT.2.11">
      <s id="b.MAT.2.11.1">Karata-ra, mesua' -ramo hi rala tomi, mpohilo Ana' toei hante Maria, tina-na.</s>
      <s id="b.MAT.2.11.2">Mowilingkudu-ramo mpopue' -i.</s>
      <s id="b.MAT.2.11.3">Oti toe, karabongka-nami pontimamahia rewa-ra, pai' rajuju-mi pepue' -ra hi Ana' toei.</s>
      <s id="b.MAT.2.11.4">Pepue' -ra toe: bulawa, pai' anu mohonga to masuli' oli-na to rahanga' dupa' pai' mur.</s>
     </seg>
     <seg type="verse" id="b.MAT.2.12">
      <s id="b.MAT.2.12.1">Oti toe, Alata'ala mpololitai-ra hi rala ompo' -ra, na'uli' -raka: "Neo' -pokoi nculii' hi Herodes!"</s>
      <s id="b.MAT.2.12.2">Jadi' ponculia' -ra toe, uma-rapa ntara hi Yerusalem, meleli' -ramo ntara hi ohea ntani' -na.</s>
     </seg>
     <seg type="verse" id="b.MAT.2.13">
      <s id="b.MAT.2.13.1">Pe'ongko' -ra to nginca mponaa betue' toera, mehupa' wo'o-mi mala'eka Pue' hi Yusuf hi rala ompo' -na.</s>
      <s id="b.MAT.2.13.2">Na'uli' mala'eka toei: "Yusuf!</s>
      <s id="b.MAT.2.13.3">Herodes mpopali' Ana' tetui doko' napatehi.</s>
      <s id="b.MAT.2.13.4">Memata-moko, keni-imi Ana' tetui hante tina-na, malai-koi hilou hi tana' Mesir!</s>
      <s id="b.MAT.2.13.5">Mo'oha' -mokoi ulu hi ria duu' -na ria lolita-ku mpai' mpo'uli' -kokoi."</s>
     </seg>
     <seg type="verse" id="b.MAT.2.14">
      <s id="b.MAT.2.14.1">Pemata-nami Yusuf, pai' hi bengi toe palai-nami mpokeni Maria pai' Yesus hilou hi Mesir.</s>
     </seg>
     <seg type="verse" id="b.MAT.2.15">
      <s id="b.MAT.2.15.1">Mo'oha' -ramo hi ria duu' -na Magau' Herodes mate.</s>
      <s id="b.MAT.2.15.2">Jadi', Yesus rakeni hilou hi tana' Mesir toe, bona ane rakeni nculii' -ipi mpai', madupa' -mi Lolita Pue' to napohowa' nabi owi to mpo'uli': "Kukio' Ana' -ku tumai ngkai Mesir."</s>
     </seg>
     <seg type="verse" id="b.MAT.2.16">
      <s id="b.MAT.2.16.1">Kana'inca-na Herodes karapakawa' -na to nginca mponaa betue' toera, uma-pi mowo roe-na.</s>
      <s id="b.MAT.2.16.2">Toe pai' nahawai' tantara-na hilou mpopatehi hawe'ea ana' tomane hi Betlehem pai' hi ngata to ntololikia-na, bona ngalai' ana' to jadi' magau' toei mpai' rapohipatehii.</s>
      <s id="b.MAT.2.16.3">Na'inca moto Herodes nto'uma lomo' pehupa' -na betue' toe, apa' napekune' wengi hi to nginca mponaa betue' toera.</s>
      <s id="b.MAT.2.16.4">Toe pai' napehubui bona hawe'ea ana' tomane hi Betlehem rapatehi, ngkai ana'lei to lako' putu duu' rata hi ana' to rompae-mi umuru-ra.</s>
     </seg>
     <seg type="verse" id="b.MAT.2.17">
      <s id="b.MAT.2.17.1">Kajadia' toe mpopadupa' Lolita Pue' to napohowa' nabi Yeremia owi, to mpo'uli' hewa toi:</s>
     </seg>
     <seg type="verse" id="b.MAT.2.18">
      <s id="b.MAT.2.18.1">"Hi ngata Rama uma mowo pogeo' pai' potantangi'.</s>
      <s id="b.MAT.2.18.2">Rahel mpotantangii' ana' -ana' -na.</s>
      <s id="b.MAT.2.18.3">Uma-i ma'ala tanta'ua, apa' uma-rapa ria."</s>
     </seg>
     <seg type="verse" id="b.MAT.2.19">
      <s id="b.MAT.2.19.1">Bula-ra Yusuf, Maria pai' Yesus hi Mesir, Magau' Herodes mate.</s>
      <s id="b.MAT.2.19.2">Oti toe, mehupa' wo'o-imi mala'eka Pue' hi Yusuf hi rala ompo' -na.</s>
     </seg>
     <seg type="verse" id="b.MAT.2.20">
      <s id="b.MAT.2.20.1">Na'uli' mala'eka toei: "Tauna to doko' mpopatehi Ana' tetui, mate-imi.</s>
      <s id="b.MAT.2.20.2">Wae-pi, memata-moko, keni-imi Ana' tetui ntali tina-na, nculii' -mokoi hilou hi tana' Israel."</s>
     </seg>
     <seg type="verse" id="b.MAT.2.21">
      <s id="b.MAT.2.21.1">Memata mpu'u-imi Yusuf mpokeni Ana' toei hante Maria, nculii' hi tana' to Israel.</s>
     </seg>
     <seg type="verse" id="b.MAT.2.22">
      <s id="b.MAT.2.22.1">Tapi' na'epe Yusuf, Arkelaus ana' Herodes mposampei tuama-na jadi' magau' hi tana' Yudea.</s>
      <s id="b.MAT.2.22.2">Toe pai' me'eka' -i hilou hi ria.</s>
      <s id="b.MAT.2.22.3">Ngkai ree, ria wo'o-mi petudui' Pue' to nahilo Yusuf hi rala ompo' -na.</s>
      <s id="b.MAT.2.22.4">Toe pai' hilou-ramo hi tana' Galilea,</s>
     </seg>
     <seg type="verse" id="b.MAT.2.23">
      <s id="b.MAT.2.23.1">pai' mo'oha' -ra hi ngata to rahanga' Nazaret.</s>
      <s id="b.MAT.2.23.2">Ngkai toe wo'o-mi, madupa' -mi lolita nabi owi to mpolowa Ana' toei, to mpo'uli': Hi'a mpai' rakahangai' to Nazaret.</s>
     </seg>
    </div>
    <div type="chapter" id="b.MAT.3">
     <seg type="verse" id="b.MAT.3.1">
      <s id="b.MAT.3.1.1">Ba hangkuja kahae-na oti toe, rata-mi Yohanes Topeniu' hi papada to wao' hi Yudea, pai' natepu'u-mi mpopalele Lolita Pue' hi ntodea,</s>
     </seg>
     <seg type="verse" id="b.MAT.3.2">
      <s id="b.MAT.3.2.1">na'uli' -raka: "Medea-mokoi ngkai jeko' -ni, apa' neo' rata-mi tempo-na Alata'ala jadi' Magau' hi dunia'."</s>
     </seg>
     <seg type="verse" id="b.MAT.3.3">
      <s id="b.MAT.3.3.1">Yohanes toe-imi to nalowa nabi Yesaya owi.</s>
      <s id="b.MAT.3.3.2">Na'uli' Yesaya hewa toi: Ria tauna to mekio' hi papada to wao', na'uli': `Neo' rata-imi Pue'!</s>
      <s id="b.MAT.3.3.3">Porodo ami' -miki ohea-na.</s>
      <s id="b.MAT.3.3.4">Nipakalempe ami' -mi ohea to natara mpai'.'"</s>
     </seg>
     <seg type="verse" id="b.MAT.3.4">
      <s id="b.MAT.3.4.1">Pohea-na Yohanes rababehi ngkai wulu porewua to rahanga' unta.</s>
      <s id="b.MAT.3.4.2">Salepe' -na ngkai kuliba.</s>
      <s id="b.MAT.3.4.3">Koni' -na lari pai' ue wani.</s>
     </seg>
     <seg type="verse" id="b.MAT.3.5">
      <s id="b.MAT.3.5.1">Wori' tauna to hilou hi papada to wao' doko' mpo'epe lolita-na.</s>
      <s id="b.MAT.3.5.2">Ria-ra ngkai ngata Yerusalem, pai' ngkai humalili' tana' Yudea, ria wo'o ngkai ngata-ngata to hampanca'ua ue Yordan.</s>
     </seg>
     <seg type="verse" id="b.MAT.3.6">
      <s id="b.MAT.3.6.1">Hilou-ra mpangaku' jeko' -ra, pai' naniu' -ra hi ue Yordan tanda kamedea-ra ngkai jeko' -ra.</s>
     </seg>
     <seg type="verse" id="b.MAT.3.7">
      <s id="b.MAT.3.7.1">Wori' wo'o pangkeni agama Yahudi to rahanga' to Parisi pai' to Saduki tumai mpopeniu' hi Yohanes.</s>
      <s id="b.MAT.3.7.2">Kanahilo-ra rata, na'uli' -raka: "He koi' to bengku' gau' -ni!</s>
      <s id="b.MAT.3.7.3">Napa pai' tumai mpopeniu' -koie?</s>
      <s id="b.MAT.3.7.4">Ba ni'uli' -koina, ma'ala mpai' nipasalewa roe Alata'ala to neo' mporumpa' -koi!</s>
     </seg>
     <seg type="verse" id="b.MAT.3.8">
      <s id="b.MAT.3.8.1">Ane bongko medea-mokoi ngkai jeko' -ni, babehi-mokoi gau' to lompe'.</s>
     </seg>
     <seg type="verse" id="b.MAT.3.9">
      <s id="b.MAT.3.9.1">Pai' neo' nipoperaha kamuli-na Abraham-koi, neo' ni'uli' hi rala nono-ni: `Uma-hawo mpai' nahuku' -kai Alata'ala.'</s>
      <s id="b.MAT.3.9.2">Tetu-e uma makono!</s>
      <s id="b.MAT.3.9.3">Bona ni'inca: muli Abraham bisa napajadi' Alata'ala ngkai watu-watu toe lau.</s>
     </seg>
     <seg type="verse" id="b.MAT.3.10">
      <s id="b.MAT.3.10.1">Neo' rata-mi pehuku' Alata'ala!</s>
      <s id="b.MAT.3.10.2">Pehuku' -na hewa pati to rodo ami' -mi hi tawu kaju.</s>
      <s id="b.MAT.3.10.3">Butu ngkaju-na to uma lompe' wua' -na, bate ratoki pai' ratene' hi rala apu."</s>
     </seg>
     <seg type="verse" id="b.MAT.3.11">
      <s id="b.MAT.3.11.1">Na'uli' wo'o-mi Yohanes: "Aku' toi mponiu' -koi hante ue, tanda kamedea-ni ngkai jeko' -ni.</s>
      <s id="b.MAT.3.11.2">Tapi' tumai-i mpai' ngkabokoa' ngkai aku' hadua to meliu kuasa-na ngkai aku'.</s>
      <s id="b.MAT.3.11.3">Bangku' jadi' pahawaa' -na to mpokeni sapatu' -na, uma-a-kuwo natao.</s>
      <s id="b.MAT.3.11.4">Hi'a mpai' to mponiu' -koi hante Inoha' Tomoroli' pai' hante apu.</s>
     </seg>
     <seg type="verse" id="b.MAT.3.12">
      <s id="b.MAT.3.12.1">Hi'a ma'ala rarapai' -ki tauna to mpowiri' pae.</s>
      <s id="b.MAT.3.12.2">Nagaa' pae to mo'ihi ngkai to lopa' -na duu' -na me'itu'.</s>
      <s id="b.MAT.3.12.3">Pae to mo'ihi napuna' hi rala wilulu, pai' to lopa' -na nasuwe hi rala apu to jela' ncuu duu' kahae-hae-na."</s>
     </seg>
     <seg type="verse" id="b.MAT.3.13">
      <s id="b.MAT.3.13.1">Nto'u toe, Yesus tumai ngkai tana' Galilea rata hi ue Yordan.</s>
      <s id="b.MAT.3.13.2">Rata hi ria, mpopeniu' wo'o-i-hawo hi Yohanes.</s>
     </seg>
     <seg type="verse" id="b.MAT.3.14">
      <s id="b.MAT.3.14.1">Tapi' Yohanes, uma-i daho' mponiu' -i, pai' na'uli' -ki: "Kakoo-kono-na, aku' toi-dile to toto-na mpopeniu' hi Iko-e, hiaa' Iko lau-di to tumai hi aku'!"</s>
     </seg>
     <seg type="verse" id="b.MAT.3.15">
      <s id="b.MAT.3.15.1">Natompoi' Yesus: "Niu' -ama-hana.</s>
      <s id="b.MAT.3.15.2">Natao moto tababehi toi, bona tatuku' hawe'ea konoa Alata'ala."</s>
      <s id="b.MAT.3.15.3">Ngkai ree, naniu' mpu'u-imi.</s>
     </seg>
     <seg type="verse" id="b.MAT.3.16">
      <s id="b.MAT.3.16.1">Ka'oti-na Yesus raniu', mencore-imi ngkai rala ue.</s>
      <s id="b.MAT.3.16.2">Tebea ncorobaa-mi langi', pai' nahilo-hawo, Inoha' Alata'ala mana'u tumai hewa danci mangkebodo, hompo hi Hi'a.</s>
     </seg>
     <seg type="verse" id="b.MAT.3.17">
      <s id="b.MAT.3.17.1">Oti toe, ra'epe-mi lolita Alata'ala ngkai langi' to mpo'uli': "Hi'a toi-mi ana' -ku to kupe'ahi'.</s>
      <s id="b.MAT.3.17.2">Hi'a-mi to mpakagoe' nono-ku."</s>
     </seg>
    </div>
    <div type="chapter" id="b.MAT.4">
     <seg type="verse" id="b.MAT.4.1">
      <s id="b.MAT.4.1.1">Oti toe, Inoha' Alata'ala mpopakeni Yesus hilou hi papada to wao', bona Magau' Anudaa' mposori-i.</s>
     </seg>
     <seg type="verse" id="b.MAT.4.2">
      <s id="b.MAT.4.2.1">Opo' mpulu' eo opo' mpulu' bengi mopuasa' -i.</s>
      <s id="b.MAT.4.2.2">Ngkai ree, mo'oro' -imi.</s>
     </seg>
     <seg type="verse" id="b.MAT.4.3">
      <s id="b.MAT.4.3.1">Rata Magau' Topesori mpo'uli' -ki: "Ane Ana' Alata'ala mpu'u-ko, wae-pi hubui watu toe-ra lau mewali pongkoni'!"</s>
     </seg>
     <seg type="verse" id="b.MAT.4.4">
      <s id="b.MAT.4.4.1">Natompoi' Yesus: "Hi rala Buku Tomoroli' te'uki' hewa toi: `Manusia' uma tuwu' ngkai pongkoni' -wadi.</s>
      <s id="b.MAT.4.4.2">Tuwu' -ra ngkai kampotuku' -ra butu mela lolita to napohowa' Alata'ala.'"</s>
     </seg>
     <seg type="verse" id="b.MAT.4.5">
      <s id="b.MAT.4.5.1">Oti toe, Magau' Anudaa' mpopakeni-i hilou hi Yerusalem, ngata to moroli', napopokore-i hi lolo wumu Tomi Alata'ala,</s>
     </seg>
     <seg type="verse" id="b.MAT.4.6">
      <s id="b.MAT.4.6.1">pai' na'uli' -ki: "Ane Ana' Alata'ala-ko, mengkanawu' -ko ngkai rei!</s>
      <s id="b.MAT.4.6.2">Uma-ko mpai' moapa-apa, apa' ria te'uki' hi rala Buku Tomoroli': `Pue' Alata'ala mpohubui mala'eka-na mpetalawai' -ko ngkai silaka.</s>
      <s id="b.MAT.4.6.3">Rahorongko-ko bona witi' -nu uma dungku hi watu.'"</s>
     </seg>
     <seg type="verse" id="b.MAT.4.7">
      <s id="b.MAT.4.7.1">Natompoi' Yesus: "Aga ria wo'o te'uki' hi rala Buku Tomoroli' to mpo'uli' hewa toi: `Neo' tasori Pue' -ta, Pue' Alata'ala!'"</s>
     </seg>
     <seg type="verse" id="b.MAT.4.8">
      <s id="b.MAT.4.8.1">Oti toe Magau' Anudaa' mpakeni tena Yesus lou hi lolo bulu' to molangko lia, pai' napopohiloi-i hawe'ea kamagaua' hi dunia' hante ka'uaa' -na.</s>
     </seg>
     <seg type="verse" id="b.MAT.4.9">
      <s id="b.MAT.4.9.1">Na'uli' -ki: "Hawe'ea toe lau kuwai' -koko, ane motingkua' -ko mpopue' -a."</s>
     </seg>
     <seg type="verse" id="b.MAT.4.10">
      <s id="b.MAT.4.10.1">Hampetompoi' Yesus: "Palai-ko topesori!</s>
      <s id="b.MAT.4.10.2">Apa' hi rala Buku Tomoroli' te'uki' hewa toi: `Kana mepue' -ta hi Pue' -ta, Pue' Alata'ala.</s>
      <s id="b.MAT.4.10.3">Muntu' Hi'a-wadi to natao tapengkorui.'"</s>
     </seg>
     <seg type="verse" id="b.MAT.4.11">
      <s id="b.MAT.4.11.1">Ngkai ree, malai mpu'u-imi Magau' Anudaa' mpalahii Yesus, pai' oti toe rata-ramo mala'eka mpomawai-i.</s>
     </seg>
     <seg type="verse" id="b.MAT.4.12">
      <s id="b.MAT.4.12.1">Ko'ia mahae ngkai ree, Yohanes Topeniu' rahoko' pai' ratarungku'.</s>
      <s id="b.MAT.4.12.2">Kana'epe-na Yesus kareba toe, hilou nculii' -imi hi ngata Nazaret hi tana' Galilea.</s>
     </seg>
     <seg type="verse" id="b.MAT.4.13">
      <s id="b.MAT.4.13.1">Oti toe, kaliliu-imi ngkai Nazaret hilou mo'oha' hi ngata Kapernaum.</s>
      <s id="b.MAT.4.13.2">Kapernaum toe, ngata hi wiwi' rano Galilea, hi tana' Zebulon pai' Naftali.</s>
     </seg>
     <seg type="verse" id="b.MAT.4.14">
      <s id="b.MAT.4.14.1">Yesus mo'oha' hi ree, alaa-na madupa' -mi lolita to napohowa' nabi Yesaya owi, hewa toi moni-na:</s>
     </seg>
     <seg type="verse" id="b.MAT.4.15">
      <s id="b.MAT.4.15.1">"Ane tana' -ra to Zebulon pai' to Naftali, tana' to mohu' hi rano Galilea, pai' tana' to hi dipo ue Yordan.</s>
      <s id="b.MAT.4.15.2">Tana' toe rapo'ohai' wori' tauna to bela-ra to Yahudi.</s>
     </seg>
     <seg type="verse" id="b.MAT.4.16">
      <s id="b.MAT.4.16.1">Ri'ulu, tauna toera hi rala kabengia-na, pai' me'eka' -ra mpoka'eka' kamatea.</s>
      <s id="b.MAT.4.16.2">Aga wae lau, mpohilo-ramo-rawo baja to bohe, apa' mehupa' -mi eo to mehini mpohinii-ra."</s>
     </seg>
     <seg type="verse" id="b.MAT.4.17">
      <s id="b.MAT.4.17.1">Ntepu'u ngkai ree, Yesus mpoparata Lolita Pue', na'uli': "Medea-mokoi ngkai jeko' -ni, apa' neo' rata-mi tempo-na Alata'ala jadi' Magau' hi dunia'."</s>
     </seg>
     <seg type="verse" id="b.MAT.4.18">
      <s id="b.MAT.4.18.1">Bula-na Yesus momako' hi wiwi' rano Galilea, mpohilo-i rodua to ntali ompi', hanga' -ra Simon (to rahanga' wo'o Petrus) hante Andreas ompi' -na.</s>
      <s id="b.MAT.4.18.2">Nto'u toe, bula-ra mebau' hi rano mojala', apa' toe-mi-rawo bago-ra.</s>
     </seg>
     <seg type="verse" id="b.MAT.4.19">
      <s id="b.MAT.4.19.1">Na'uli' Yesus mpo'uli' -raka: "Mai-mokoi ntuku' -a!</s>
      <s id="b.MAT.4.19.2">Uma-pokoi mebau' mpali' uru.</s>
      <s id="b.MAT.4.19.3">Ngkai wae lau kuwai' -koi pobago mpotudui' tauna mepangala' hi Aku'."</s>
     </seg>
     <seg type="verse" id="b.MAT.4.20">
      <s id="b.MAT.4.20.1">Karapalahii-nami jala' -ra, pai' ntepu'u eo toe mpotuku' Yesus-ramo.</s>
     </seg>
     <seg type="verse" id="b.MAT.4.21">
      <s id="b.MAT.4.21.1">Oti toe, Yesus mpokaliliu pomako' -na, nahilo wo'o-mi rodua to ntali ompi': Yakobus pai' Yohanes, ana' -na Zebedeus.</s>
      <s id="b.MAT.4.21.2">Hira' toe, bula-ra mpokolompehii jala' -ra hi rala sakaya hante tuama-ra.</s>
      <s id="b.MAT.4.21.3">Yesus mpokio' -ra jadi' topetuku' -na.</s>
     </seg>
     <seg type="verse" id="b.MAT.4.22">
      <s id="b.MAT.4.22.1">Karapalahii-na wo'o-mi-rawo sakaya-ra pai' tuama-ra, mpotuku' Yesus wo'o-ramo-rawo.</s>
     </seg>
     <seg type="verse" id="b.MAT.4.23">
      <s id="b.MAT.4.23.1">Yesus modao' hobo' hi tana' Galilea pai' -i metudui' hi rala tomi posampayaa.</s>
      <s id="b.MAT.4.23.2">Mpoparata-i Kareba Lompe', na'uli': "Neo' rata-mi tempo-na Alata'ala jadi' Magau' hi dunia'."</s>
      <s id="b.MAT.4.23.3">Yesus mpaka'uri' wo'o hawe'ea tauna to peda' pai' to keru.</s>
     </seg>
     <seg type="verse" id="b.MAT.4.24">
      <s id="b.MAT.4.24.1">Pobago-na Yesus toe tetolele hi hawe'ea ngata hi propinsi Siria, alaa-na wori' tauna tumai doko' mpohirua' -ki.</s>
      <s id="b.MAT.4.24.2">Mpokeni-ra hawe'ea doo-ra to mpotodohaka to wori' nyala haki' -ra pai' kasusaa' -ra, ba to nahawi' seta, ba to limpuangaa ba to pungku.</s>
      <s id="b.MAT.4.24.3">Napaka'uri' -ra omea.</s>
     </seg>
     <seg type="verse" id="b.MAT.4.25">
      <s id="b.MAT.4.25.1">Nto'u toe, wori' lia tauna to mpotuku' Yesus.</s>
      <s id="b.MAT.4.25.2">Ria-ra to ngkai tana' Galilea, ngkai Dekapolis, ngkai Yerusalem, ngkai tana' Yudea, pai' ria wo'o-ra ngkai dipo ue Yordan.</s>
     </seg>
    </div>
    <div type="chapter" id="b.MAT.5">
     <seg type="verse" id="b.MAT.5.1">
      <s id="b.MAT.5.1.1">Kanahilo-na Yesus tauna to wori' toera, manake' -imi hilou hi bulu' -na, pai' -i mohura.</s>
      <s id="b.MAT.5.1.2">Rata-ramo topetuku' -na mpomohui' -i.</s>
     </seg>
     <seg type="verse" id="b.MAT.5.2">
      <s id="b.MAT.5.2.1">Natudui' -ra, na'uli' -raka:</s>
     </seg>
     <seg type="verse" id="b.MAT.5.3">
      <s id="b.MAT.5.3.1">"Marasi' tauna to mpo'inca kampe'ahii' tuwu' -ra hi poncilo Alata'ala, apa' hira' toe-mi mpai' to jadi' ntodea Alata'ala, pai' Alata'ala jadi' Magau' -ra.</s>
     </seg>
     <seg type="verse" id="b.MAT.5.4">
      <s id="b.MAT.5.4.1">Marasi' tauna to susa' nono-ra, apa' Alata'ala moto mpai' mpotanta'u-ra.</s>
     </seg>
     <seg type="verse" id="b.MAT.5.5">
      <s id="b.MAT.5.5.1">Marasi' tauna to dingki' nono-ra, apa' hira' mpai' to mporata napa to najanci Alata'ala.</s>
     </seg>
     <seg type="verse" id="b.MAT.5.6">
      <s id="b.MAT.5.6.1">Marasi' tauna to doko' lia jadi' monoa' hi poncilo Alata'ala, apa' Alata'ala moto mpai' to mpowai' -ra napa to rapali' toe.</s>
     </seg>
     <seg type="verse" id="b.MAT.5.7">
      <s id="b.MAT.5.7.1">Marasi' tauna to ma'ahi' hi doo-ra, apa' Alata'ala wo'o mpai' mpoka'ahi' -ra.</s>
     </seg>
     <seg type="verse" id="b.MAT.5.8">
      <s id="b.MAT.5.8.1">Marasi' tauna to moroli' nono-ra, apa' hira' mpai' to mpohilo Alata'ala.</s>
     </seg>
     <seg type="verse" id="b.MAT.5.9">
      <s id="b.MAT.5.9.1">Marasi' tauna to mpopohintuwu' doo, apa' hira' -mi mpai' to rahanga' ana' Alata'ala.</s>
     </seg>
     <seg type="verse" id="b.MAT.5.10">
      <s id="b.MAT.5.10.1">Marasi' tauna to rabalinai' sabana mpobabehi-ra konoa Alata'ala, apa' hira' toe-mi mpai' to jadi' ntodea Alata'ala, pai' Alata'ala jadi' Magau' -ra.</s>
     </seg>
     <seg type="verse" id="b.MAT.5.11">
      <s id="b.MAT.5.11.1">"Marasi' -koi ane raruge' -koi tauna, rabalinai' pai' rabalihi-koi hante wori' nyala lolita pebalihi sabana petuku' -ni hi Aku'.</s>
     </seg>
     <seg type="verse" id="b.MAT.5.12">
      <s id="b.MAT.5.12.1">Nabi-nabi to owi, rabalinai' wo'o-ra-rawo hewa toe.</s>
      <s id="b.MAT.5.12.2">Jadi', pakagoe' -mi nono-ni, apa' bohe mpai' rasi' to nirata hi rala suruga.</s>
     </seg>
     <seg type="verse" id="b.MAT.5.13">
      <s id="b.MAT.5.13.1">"Koi' to mpotuku' -a ma'ala rarapai' -ki poi', to mpokeni kalompea' hi manusia'.</s>
      <s id="b.MAT.5.13.2">Aga ane uma-di nituku' tudui' -kue, koi' hewa poi' to mononto, uma-pi bisa rapomopoi' nculii', pai' uma-pi ria kalaua-na, alaa-na ratadi-mi pai' rapolisaa.</s>
     </seg>
     <seg type="verse" id="b.MAT.5.14">
      <s id="b.MAT.5.14.1">"Koi' to mpotuku' -a, hewa baja to mpobajahi hawe'ea tauna.</s>
      <s id="b.MAT.5.14.2">Ngata to rawangu hi lolo bulu' uma kalerua.</s>
     </seg>
     <seg type="verse" id="b.MAT.5.15">
      <s id="b.MAT.5.15.1">Pai' uma ria tauna to mposuwe palita pai' napopoi' hante kura.</s>
      <s id="b.MAT.5.15.2">Bate natu'u hi pontu'ua-na bona hini-na rahilo hawe'ea tauna to hi rala tomi.</s>
     </seg>
     <seg type="verse" id="b.MAT.5.16">
      <s id="b.MAT.5.16.1">Wae wo'o baja to hi rala nono-ni neo' niwuni.</s>
      <s id="b.MAT.5.16.2">Kana lompe' kehi-ni, bona hawe'ea tauna mpohilo, alaa-ra mpo'une' Tuama-ni to hi rala suruga.</s>
     </seg>
     <seg type="verse" id="b.MAT.5.17">
      <s id="b.MAT.5.17.1">"Neo' nipekiri katumai-ku tohe'i-e, ba tumai mpokero Atura Pue' to na'uki' Musa hante tudui' nabi-nabi owi.</s>
      <s id="b.MAT.5.17.2">Uma-a tumai mpokero.</s>
      <s id="b.MAT.5.17.3">Katumai-ku toi-le, bona mpopadupa' napa to te'uki' hi rala Atura toe.</s>
     </seg>
     <seg type="verse" id="b.MAT.5.18">
      <s id="b.MAT.5.18.1">Mpu'u-mpu'u ku'uli' -kokoi: butu mela lolita to te'uki' hi rala Buku Atura Pue' bate kana madupa'.</s>
      <s id="b.MAT.5.18.2">Ane da rii-ria-pidi langi' pai' dunia' toi, uma ria hamelaa lolita hi rala Atura Pue' to uma madupa', nau' to kedi' lia.</s>
     </seg>
     <seg type="verse" id="b.MAT.5.19">
      <s id="b.MAT.5.19.1">Toe pai' ku'uli' -kokoi, hema-hema to mpotiboki nau' hanyala-wadi parenta to hi rala Atura Pue', nau' parenta to kedi' lia, pai' mpotudui' tau ntani' -na mpobabehi hewa toe wo'o, tau tetui mpai' to kedi' lia katuwu' -na ngkai hawe'ea ntodea-na Alata'ala.</s>
      <s id="b.MAT.5.19.2">Aga hema to mpotuku' hawe'ea parenta to hi rala Atura Pue' pai' mpotudui' tau ntani' -na mpobabehi hewa toe wo'o, tau tetui to bohe lia katuwu' -na ngkai hawe'ea ntodea Alata'ala.</s>
     </seg>
     <seg type="verse" id="b.MAT.5.20">
      <s id="b.MAT.5.20.1">Jadi', ku'uli' -kokoi: ane uma-koi jadi' monoa' hi poncilo Alata'ala, bate uma-koi jadi' ntodea-na hi rala Kamagaua' -na.</s>
      <s id="b.MAT.5.20.2">Pai' kamonoa' -ni tetu kana meliu ngkai kamonoa' -ra guru agama pai' to Parisi.</s>
     </seg>
     <seg type="verse" id="b.MAT.5.21">
      <s id="b.MAT.5.21.1">"Ni'inca moto parenta to ra'uli' -raka ntu'a-ta owi to mpo'uli': `Neo' mepatehi, pai' hema to mepatehi kana rapohurai kara-kara-na pai' rahuku'.'</s>
     </seg>
     <seg type="verse" id="b.MAT.5.22">
      <s id="b.MAT.5.22.1">Aga Aku' mpo'uli': hema to mpokaroe doo-na, bate rapohurai mpai' kara-kara-na.</s>
      <s id="b.MAT.5.22.2">Hema to mpotipo' doo-na, bate-na rakeni hi topohura bohe.</s>
      <s id="b.MAT.5.22.3">Pai' hema to mpakiwojo doo-na, masipato' lia-i ratadi hi rala apu naraka.</s>
     </seg>
     <seg type="verse" id="b.MAT.5.23">
      <s id="b.MAT.5.23.1">"Jadi', ane rapa' -na mesua' -ta hi Tomi Alata'ala doko' mpokeni pepue' -ta, pai' muu-mule' takiwoi karia-na doo-ta to peda' nono-na hi kita',</s>
     </seg>
     <seg type="verse" id="b.MAT.5.24">
      <s id="b.MAT.5.24.1">bahaka-mi ulu pepue' -ta hi nyanyoa meja' pontunua pepue', nculii' -tamo ulu momekalompei'.</s>
      <s id="b.MAT.5.24.2">Oti toe-di, pai' lako' nculii' -ta hilou mpotonu pepue' -ta hi Alata'ala.</s>
     </seg>
     <seg type="verse" id="b.MAT.5.25">
      <s id="b.MAT.5.25.1">"Wae wo'o, ane ria to doko' mpakilu-ta hi topohura, pari-pari mpali' kahintuwuaa' nto'u-ta hi lengko ohea-pidi hilou hi topohura.</s>
      <s id="b.MAT.5.25.2">Apa' ane uma ria kahintuwuaa' -ta, bate nabua' -ta mpai' hi topohura, pai' topohura mpotonu-ta hi polisi, pai' polisi mpopesua' -ta hi rala tarungku'.</s>
     </seg>
     <seg type="verse" id="b.MAT.5.26">
      <s id="b.MAT.5.26.1">Mpu'u-mpu'u ku'uli': uma-tapa tebahaka ngkai rala tarungku' ane da koo-ko'ia oti tabayari waya' -ta.</s>
     </seg>
     <seg type="verse" id="b.MAT.5.27">
      <s id="b.MAT.5.27.1">"Ni'inca moto karia-na parenta owi to mpo'uli': `Neo' mobualo'.'</s>
     </seg>
     <seg type="verse" id="b.MAT.5.28">
      <s id="b.MAT.5.28.1">Aga Aku' mpo'uli': hema to mponaa tobine pai' ria nono-na mpokahina-i, mobualo' -imi hi rala nono-na.</s>
     </seg>
     <seg type="verse" id="b.MAT.5.29">
      <s id="b.MAT.5.29.1">Jadi', ane rapa' -na mata ka'ana-ta to mpakeni-ta mojeko', jungki' lau-imi pai' petadi.</s>
      <s id="b.MAT.5.29.2">Agina lau-pi moronto mata-ta hamali, ngkai hawe'ea woto-ta ratadi hi rala naraka.</s>
     </seg>
     <seg type="verse" id="b.MAT.5.30">
      <s id="b.MAT.5.30.1">Ane rapa' -na pale ka'ana-ta mpakeni-ta mojeko', pua' pai' petadi.</s>
      <s id="b.MAT.5.30.2">Agina lau-pi moronto pale-ta hamali, ngkai hawe'ea woto-ta ratadi hi rala naraka.</s>
     </seg>
     <seg type="verse" id="b.MAT.5.31">
      <s id="b.MAT.5.31.1">"Ria wo'o lolita owi to mpo'uli': Ane ria tomane to mpogaa' -ki tobine-na, kana nawai' -i sura pogaa'.</s>
     </seg>
     <seg type="verse" id="b.MAT.5.32">
      <s id="b.MAT.5.32.1">Aga Aku' mpo'uli': hema to mpobahaka tobine-na, bo tobine-na toe uma-hawo mogau' sala', mojeko' -i, apa' hi'a to mebahaka toei mpakeni tobine-na mobualo', ane motomanei nculii' -i.</s>
      <s id="b.MAT.5.32.2">Pai' tomane to mpotobine kabulisa doo, mobualo' wo'o-imi-hawo.</s>
     </seg>
     <seg type="verse" id="b.MAT.5.33">
      <s id="b.MAT.5.33.1">"Ni'inca wo'o karia-na parenta to ra'uli' -raka ntu'a-ta owi to mpo'uli': `Neo' mo'ungkere' ngkai pojanci-nu ba posumpa-nu.</s>
      <s id="b.MAT.5.33.2">Napa to nujanci-mi hi nyanyoa Alata'ala, bate kana nubabehi.'</s>
     </seg>
     <seg type="verse" id="b.MAT.5.35">
      <s id="b.MAT.5.35.1">Aga Aku' mpo'uli': neo' lau-ta mosumpa.</s>
      <s id="b.MAT.5.35.2">Ane mpobabehi-ta janci, neo' mosumpa mpokahangai' langi' ba dunia'.</s>
      <s id="b.MAT.5.35.3">Apa' langi' pohuraa Alata'ala, pai' dunia' pentodua-na.</s>
      <s id="b.MAT.5.35.4">Neo' mosumpa mpokahangai' ngata Yerusalem, apa' toe ngata Alata'ala, Magau' to bohe.</s>
     </seg>
     <seg type="verse" id="b.MAT.5.36">
      <s id="b.MAT.5.36.1">Neo' wo'o mosumpa mpokahangai' woo' -ta, apa' uma tapakulei' mpakabula ba mpomo'eta wuluwoo' -ta, nau' ba hangkaho-wadi.</s>
     </seg>
     <seg type="verse" id="b.MAT.5.37">
      <s id="b.MAT.5.37.1">Ane patuju-ta mpo'uli' io', uli' -mi `Io'.'</s>
      <s id="b.MAT.5.37.2">Ane patuju-ta mpo'uli' uma, uli' wo'o `Uma.'</s>
      <s id="b.MAT.5.37.3">Uma-hana lompe' ane taperohoi lolita-ta hante mosumpa, apa' kehi to hewa toe mehupa' ngkai Magau' Anudaa'.</s>
     </seg>
     <seg type="verse" id="b.MAT.5.38">
      <s id="b.MAT.5.38.1">"Ni'inca moto parenta owi to mpo'uli': `Ane ria to motuda' pai' to hadua mpojungki' mata doo ba mpowuka ngihi' doo, jungki' wo'o-ki-hawo mata-na, pai' wuka wo'o-ki-hawo ngihi' -na.'</s>
     </seg>
     <seg type="verse" id="b.MAT.5.39">
      <s id="b.MAT.5.39.1">Aga Aku' mpo'uli': neo' tapehawai doo to mpobabehi to dada'a hi kita'.</s>
      <s id="b.MAT.5.39.2">Ane rapa' -na ria to mpohopo' kulimpi-ta hamali, tonu wo'o-ki to hamali.</s>
     </seg>
     <seg type="verse" id="b.MAT.5.40">
      <s id="b.MAT.5.40.1">Ane ria to mpakilu-ta hi topohura pai' mperapi' -i baju-ta, wai' lau wo'o-i abe' -ta.</s>
     </seg>
     <seg type="verse" id="b.MAT.5.41">
      <s id="b.MAT.5.41.1">Ane hadua tantara mpewuku-ta mpokolo-ki kenia-na nte hakilo kalaa-na, kolo lau-miki kenia-na nte rokilo kalaa-na.</s>
     </seg>
     <seg type="verse" id="b.MAT.5.42">
      <s id="b.MAT.5.42.1">Ane ria to mperapii' -ta ba napa-napa, wai' -i-hawo.</s>
      <s id="b.MAT.5.42.2">Pai' neo' takabosii' doo to doko' mpeboloi-ta ba napa-napa.</s>
     </seg>
     <seg type="verse" id="b.MAT.5.43">
      <s id="b.MAT.5.43.1">"Ni'inca wo'o tudui' to mpo'uli': `Poka'ahi' hingka doo-nu, pokahuku' bali' -nu.'</s>
     </seg>
     <seg type="verse" id="b.MAT.5.44">
      <s id="b.MAT.5.44.1">Aga Aku' mpo'uli': kana tapoka'ahi' bali' -ta, pai' taposampayai-ra to mpobalinai' -ta.</s>
     </seg>
     <seg type="verse" id="b.MAT.5.45">
      <s id="b.MAT.5.45.1">Apa' ane lompe' nono-ta hi bali' -ta, tatuku' -mi po'ingku Alata'ala, Tuama-ta to hi rala suruga.</s>
      <s id="b.MAT.5.45.2">Apa' lompe' nono-na Alata'ala hi hawe'ea tauna: napopehupa' eo hi tauna to lompe' pai' hi tauna to dada'a, napopana'u uda hi tauna to monoa' pai' hi tauna to bengku' nono-ra.</s>
     </seg>
     <seg type="verse" id="b.MAT.5.46">
      <s id="b.MAT.5.46.1">Ane tapoka'ahi' muntu' tauna to mpoka'ahi' -ta-wadi, uma mpai' nahiwili-taka Alata'ala kehi-ta toe.</s>
      <s id="b.MAT.5.46.2">Bangku' topesingara' paja' to dada'a gau' -ra, mpoka'ahi' moto-ra-rawo tauna to mpoka'ahi' -ra.</s>
     </seg>
     <seg type="verse" id="b.MAT.5.47">
      <s id="b.MAT.5.47.1">Ane lompe' nono-ta muntu' hi ema' -ta-wadi, napa pelabia-na kehi-ta toe-e?</s>
      <s id="b.MAT.5.47.2">Bangku' tauna to uma mpo'incai Alata'ala, bate toe wo'o-rawo po'ingku-ra.</s>
     </seg>
     <seg type="verse" id="b.MAT.5.48">
      <s id="b.MAT.5.48.1">Kita' kana lompe' po'ingku-ta hante uma ria ruke-ruke-na, hewa po'ingku-na Alata'ala Tuama-ta to hi rala suruga.</s>
     </seg>
    </div>
    <div type="chapter" id="b.MAT.6">
     <seg type="verse" id="b.MAT.6.1">
      <s id="b.MAT.6.1.1">"Pelompehi-e', neo' -ta mpobabehi ada agama hi mata ntodea bona rahilo doo-wadi.</s>
      <s id="b.MAT.6.1.2">Ane hewa toe gau' -ta, uma-ta mpai' nagane' Alata'ala, Tuama-ta to hi rala suruga.</s>
     </seg>
     <seg type="verse" id="b.MAT.6.2">
      <s id="b.MAT.6.2.1">Jadi', ane mewai' -ta doi hi tauna to kabu, neo' -hawo ntora ra'uli' hilau, hewa kabiasaa-ra tauna to lompe' hi mali-na-wadi.</s>
      <s id="b.MAT.6.2.2">Hira' toe mpopehilo kalompe' nono-ra hi rala tomi posampayaa ba hi karajaa bona ra'une' doo.</s>
      <s id="b.MAT.6.2.3">Mpu'u ku'uli' -kokoi: uma mpai' ria napa-napa to rarata ngkai Alata'ala, apa' mpolia' rarata-mi-rana pe'une' doo.</s>
     </seg>
     <seg type="verse" id="b.MAT.6.3">
      <s id="b.MAT.6.3.1">Jadi' ane kita' mewai', agina tatonu bongo pewai' -ta, neo' ra'uli' hilau.</s>
     </seg>
     <seg type="verse" id="b.MAT.6.4">
      <s id="b.MAT.6.4.1">Agina tatonu pewai' -ta tetu, hante uma ria to mpo'incai.</s>
      <s id="b.MAT.6.4.2">Tuama-ta to hi rala suruga-wadi to mpo'inca.</s>
      <s id="b.MAT.6.4.3">Nahilo kehi-ta to uma ra'incai doo, pai' nahiwili-taka mpai'.</s>
     </seg>
     <seg type="verse" id="b.MAT.6.5">
      <s id="b.MAT.6.5.1">"Ane mosampaya, neo' -ta hewa tauna to lompe' hi mali-na-wadi.</s>
      <s id="b.MAT.6.5.2">Konoa-ra, mosampaya ngkokore hi rala tomi posampayaa ba hi porompengaa ohea bona rahilo doo.</s>
      <s id="b.MAT.6.5.3">Jadi', apa' mpolia' rarata-mi-rana pe'une' doo, mpu'u ku'uli' -kokoi: uma-rapa mpai' mporata napa-napa ngkai Alata'ala.</s>
     </seg>
     <seg type="verse" id="b.MAT.6.6">
      <s id="b.MAT.6.6.1">Jadi', ane mosampaya-ta, mesua' hi rala tomi, unca wobo', pai' -ta lako' mosampaya-di hi Tuama-ta to uma kahiloa.</s>
      <s id="b.MAT.6.6.2">Apa' nahilo moto-di kehi-ta to uma ra'incai doo, pai' nahiwili-taka mpai'.</s>
     </seg>
     <seg type="verse" id="b.MAT.6.7">
      <s id="b.MAT.6.7.1">"Ane mosampaya, neo' ntora rahuu-hulii' hante uma ria pekiri, hewa tauna to uma mpo'incai Alata'ala.</s>
      <s id="b.MAT.6.7.2">Ra'uli' -rana, ane moloe pololita-ra, madupa' mpai' posampaya-ra.</s>
     </seg>
     <seg type="verse" id="b.MAT.6.8">
      <s id="b.MAT.6.8.1">Neo' mpenau' kehi-ra toe!</s>
      <s id="b.MAT.6.8.2">Na'inca ami' -mi Tuama-ta to hi rala suruga napa to taparaluu kako'ia-na taperapi'.</s>
     </seg>
     <seg type="verse" id="b.MAT.6.9">
      <s id="b.MAT.6.9.1">Jadi', mosampaya hewa toi: Tuama-kai to hi rala suruga, Pomperapia' -kai, bona hawe'ea tauna mpobila' hanga' -nu to moroli',</s>
     </seg>
     <seg type="verse" id="b.MAT.6.10">
      <s id="b.MAT.6.10.1">bona Iko jadi' Magau' hi dunia', bona hawe'ea tauna hi dunia' mpobabehi konoa-nu, hibalia hante ihi' suruga.</s>
     </seg>
     <seg type="verse" id="b.MAT.6.11">
      <s id="b.MAT.6.11.1">Wai' -kai pongkoni' to kiparaluu eo toe lau.</s>
     </seg>
     <seg type="verse" id="b.MAT.6.12">
      <s id="b.MAT.6.12.1">Ampungi sala' -kai, hewa kai' wo'o mpo'ampungi sala' doo hi kai'.</s>
     </seg>
     <seg type="verse" id="b.MAT.6.13">
      <s id="b.MAT.6.13.1">Neo' -kai nupelele' rasori, bahaka-kai ngkai kuasa anudaa'.</s>
      <s id="b.MAT.6.13.2">((Apa' Iko-mi Magau' to mokuasa pai' to bohe tuwu' -nu, duu' kahae-hae-na.</s>
      <s id="b.MAT.6.13.3">Amin.))</s>
     </seg>
     <seg type="verse" id="b.MAT.6.14">
      <s id="b.MAT.6.14.1">"Ane ta'ampungi doo-ta to masala' hi kita', Tuama-ta to hi rala suruga wo'o mpo'ampungi sala' -ta.</s>
     </seg>
     <seg type="verse" id="b.MAT.6.15">
      <s id="b.MAT.6.15.1">Aga ane uma ta'ampungi doo to masala' hi kita', wae wo'o Tuama-ta to hi rala suruga, uma-ta na'ampungi.</s>
     </seg>
     <seg type="verse" id="b.MAT.6.16">
      <s id="b.MAT.6.16.1">"Ane mopuasa', neo' mengkamonto' hewa tauna to lompe' hi mali-na-wadi.</s>
      <s id="b.MAT.6.16.2">Ane mopuasa' -ra, mengkamonto' -ra pai' tungkai' uma-ra monoku ba mokarabii, bona rahilo doo kamopuasa' -ra.</s>
      <s id="b.MAT.6.16.3">Kiwoi-e': apa' mpolia' rarata-mi-rana pe'une' doo, uma-rapa mpai' mporata napa-napa ngkai Alata'ala.</s>
     </seg>
     <seg type="verse" id="b.MAT.6.17">
      <s id="b.MAT.6.17.1">Jadi', ane mopuasa' -ta, monoku pai' mokarabii-ta,</s>
     </seg>
     <seg type="verse" id="b.MAT.6.18">
      <s id="b.MAT.6.18.1">bona neo' ra'incai doo kamopuasa' -ta.</s>
      <s id="b.MAT.6.18.2">Muntu' Tuama-ta to hi rala suruga to uma kahiloa, Hi'a-wadi to mpo'inca kamopuasa' -ta.</s>
      <s id="b.MAT.6.18.3">Nahilo moto kehi-ta to uma ra'incai doo, pai' nahiwili-taka mpai'.</s>
     </seg>
     <seg type="verse" id="b.MAT.6.19">
      <s id="b.MAT.6.19.1">"Neo' mporumpu rewa hi dunia'.</s>
      <s id="b.MAT.6.19.2">Apa' rewa hi dunia' ma'ala naserohi anutuwu' ba jadi' ta'igaraa'.</s>
      <s id="b.MAT.6.19.3">Pontimamahia rewa-ta ma'ala rabongka pai' rewa-ta rapanako.</s>
     </seg>
     <seg type="verse" id="b.MAT.6.20">
      <s id="b.MAT.6.20.1">Kana mporumpu-ta rewa hi rala suruga.</s>
      <s id="b.MAT.6.20.2">Rewa-ta hi rala suruga toe, uma mpai' moronto, apa' uma-hana ria to meta'igaraai' hi ria, pai' uma ria anutuwu' to mposerohi, pai' uma ria to mpanako.</s>
     </seg>
     <seg type="verse" id="b.MAT.6.21">
      <s id="b.MAT.6.21.1">Apa' hiapa pontimamahia rewa-ta, hi retu wo'o nono-ta.</s>
     </seg>
     <seg type="verse" id="b.MAT.6.22">
      <s id="b.MAT.6.22.1">"Mata-ta ma'ala rarapai' -ki hulu'.</s>
      <s id="b.MAT.6.22.2">Ane lompe' mata-ta, monoto pehilo-ta.</s>
     </seg>
     <seg type="verse" id="b.MAT.6.23">
      <s id="b.MAT.6.23.1">Aga ane mogawu mata-ta, hewa mobengi pehilo-ta.</s>
      <s id="b.MAT.6.23.2">Jadi', ane Pue' mpobajahi nono-ta pai' tapomobengi nculii', uma mowo kamobengi riki-na.</s>
     </seg>
     <seg type="verse" id="b.MAT.6.24">
      <s id="b.MAT.6.24.1">"Uma-hawo ria hadua tauna to mobago hi rodua tua.</s>
      <s id="b.MAT.6.24.2">Apa' hadua mpai' nape'ahi', hadua napokahuku'.</s>
      <s id="b.MAT.6.24.3">Hadua natuku' -ki hawa' -na, hadua nasapuaka.</s>
      <s id="b.MAT.6.24.4">Wae wo'o kita', uma-ta bisa mpotuku' konoa Alata'ala, pai' hamali-ta ntora mporumpu rewa dunia'.</s>
     </seg>
     <seg type="verse" id="b.MAT.6.25">
      <s id="b.MAT.6.25.1">"Toe pai' ku'uli' -kokoi: neo' -koi me'eka' ba mpo'uli': `Napa-le' to takoni' -e pai' to ta'inu-e?'</s>
      <s id="b.MAT.6.25.2">Neo' -koi me'eka' ba mpo'uli': `Napa-le' to tapohea-e?'</s>
      <s id="b.MAT.6.25.3">Apa' tuwu' -ni meliu ngkai pongkoni' pai' pohea.</s>
     </seg>
     <seg type="verse" id="b.MAT.6.26">
      <s id="b.MAT.6.26.1">Penonoi-dile danci to ngkalimoko hilou tumai-e.</s>
      <s id="b.MAT.6.26.2">Uma-ra molia', uma-ra mepae, uma ria wilulu-ra.</s>
      <s id="b.MAT.6.26.3">Aga nau' wae, Tuama-ni to hi rala suruga mpowai' moto-ra pongkoni'.</s>
      <s id="b.MAT.6.26.4">Hiaa' hi poncilo Alata'ala, koi' meliu katuwu' -ni ngkai katuwu' danci, pai' meliu pompewili' -na hi koi' ngkai pompewili' -na danci.</s>
     </seg>
     <seg type="verse" id="b.MAT.6.27">
      <s id="b.MAT.6.27.1">Napa-mi kalaua-na wori' rahi pekiri-ni pai' kakoroa' -ni.</s>
      <s id="b.MAT.6.27.2">Apa' nau' sese' ncuu-ta mpopekiri wori' nyala, uma-ta bisa mpodonihii umuru-ta nau' kampa' hamengi.</s>
     </seg>
     <seg type="verse" id="b.MAT.6.28">
      <s id="b.MAT.6.28.1">"Napa pai' sese' rahi-koi mpopekiri pohea-ni?</s>
      <s id="b.MAT.6.28.2">Penonoi-dile katuwu' wunga hi papada-e.</s>
      <s id="b.MAT.6.28.3">Uma-ra mobago, uma-ra mpobabehi pohea-ra.</s>
     </seg>
     <seg type="verse" id="b.MAT.6.29">
      <s id="b.MAT.6.29.1">Aga ku'uli' -kokoi: bangku' Magau' Salomo-hawoe' hante hawe'ea ka'uaa' -na, pohea-na uma hewa kancola-na wunga toera lau.</s>
     </seg>
     <seg type="verse" id="b.MAT.6.30">
      <s id="b.MAT.6.30.1">Jadi', ane Alata'ala mpakancola kowo' to hi papada toera lau-- to ria hi eo toe lau, pai' rasuwe mepulo-- peliu-liu-nami koi'!</s>
      <s id="b.MAT.6.30.2">Meliu pompewili' -na hi koi'.</s>
      <s id="b.MAT.6.30.3">Jadi', napa-di pai' uma nipangala' pompewili' -nae?</s>
     </seg>
     <seg type="verse" id="b.MAT.6.31">
      <s id="b.MAT.6.31.1">"Toe pai' ku'uli' -kokoi: neo' -koi me'eka' ba mpo'uli': `Napa-le' to takoni' pai' to ta'inu-e?</s>
      <s id="b.MAT.6.31.2">Napa-le' to tapohea-e?'</s>
     </seg>
     <seg type="verse" id="b.MAT.6.32">
      <s id="b.MAT.6.32.1">Hawe'ea tetu lau to ntora rapenonoi tauna to uma mpo'incai Alata'ala.</s>
      <s id="b.MAT.6.32.2">Koi', neo' -pi nipoka'eka' tetu lau, apa' Tuama-ni to hi rala suruga mpo'inca kaniparaluu-na hawe'ea tetu lau.</s>
     </seg>
     <seg type="verse" id="b.MAT.6.33">
      <s id="b.MAT.6.33.1">To kana tapenonoi, toi: babehi napa to monoa' hi poncilo Alata'ala, bona Hi'a jadi' Magau' -ta.</s>
      <s id="b.MAT.6.33.2">Ane toe-pi to tapopori'ulu, to ntani' -ntani' -na nawai' moto-ta mpai' omea.</s>
     </seg>
     <seg type="verse" id="b.MAT.6.34">
      <s id="b.MAT.6.34.1">Jadi', neo' -ta sese' mpopekiri napa to jadi' eo mepulo.</s>
      <s id="b.MAT.6.34.2">Eo toe lau hono' -mi-hawo kasusaa' -na, neo' -pi radonihii tena mpekiri to jadi' hi eo mepulo.</s>
     </seg>
    </div>
    <div type="chapter" id="b.MAT.7">
     <seg type="verse" id="b.MAT.7.1">
      <s id="b.MAT.7.1.1">"Neo' -ta mposalai' doo, bona uma wo'o-ta mpai' nasalai' Alata'ala.</s>
     </seg>
     <seg type="verse" id="b.MAT.7.2">
      <s id="b.MAT.7.2.1">Apa' pohuka' to tapake' hi doo, tetu wo'o-hawo mpai' to rapopohuka' -taka.</s>
      <s id="b.MAT.7.2.2">Batua-na, ane liu rahi-ta mposalai' doo, hewa toe wo'o mpai' Alata'ala mpobotuhi kara-kara-ta.</s>
     </seg>
     <seg type="verse" id="b.MAT.7.3">
      <s id="b.MAT.7.3.1">"Napa pai' mponaa-ta gege' hi mata doo, hiaa' wince' kaju to hi mata-ta moto uma ta'incai karia-na!</s>
     </seg>
     <seg type="verse" id="b.MAT.7.4">
      <s id="b.MAT.7.4.1">Beiwa-ta ma'ala mpo'uli' -ki doo: `Mai kulali gege' -nu,' bo ria moto wo'o-di wince' kaju hi mata-ta.</s>
     </seg>
     <seg type="verse" id="b.MAT.7.5">
      <s id="b.MAT.7.5.1">Neo' mpetolompei' kehi!</s>
      <s id="b.MAT.7.5.2">Kana talali ulu wince' to hi mata-ta, bona monoto mata-ta mpolali gege' doo.</s>
     </seg>
     <seg type="verse" id="b.MAT.7.6">
      <s id="b.MAT.7.6.1">"Anu to moroli' neo' rawai' -ki dike', nee-neo' mpai' tumai nahoko' lau-ta-wadi.</s>
      <s id="b.MAT.7.6.2">Anu to masuli' oli-na neo' rarora-ki wawu, apa' na'ihe' mara-wadi-hana.</s>
     </seg>
     <seg type="verse" id="b.MAT.7.7">
      <s id="b.MAT.7.7.1">"Perapi' -mi hi Alata'ala, nawai' moto-ta mpai'.</s>
      <s id="b.MAT.7.7.2">Pali' kaparaluua-ta hi Alata'ala, tarata moto mpai'.</s>
      <s id="b.MAT.7.7.3">Neo' tabahakai mpopebea wobo', Alata'ala mpobea moto-taka mpai' wobo' -na.</s>
     </seg>
     <seg type="verse" id="b.MAT.7.8">
      <s id="b.MAT.7.8.1">Apa' hema to merapi' bate rawai'.</s>
      <s id="b.MAT.7.8.2">Hema to mpali' bate mporata.</s>
      <s id="b.MAT.7.8.3">Hema to mpopebea wobo', bate rabea-ki wobo'.</s>
     </seg>
     <seg type="verse" id="b.MAT.7.9">
      <s id="b.MAT.7.9.1">"Ha ria-koi to mpowai' watu hi ana' -ni ane ana' -ni mperapi' koni' -e?</s>
     </seg>
     <seg type="verse" id="b.MAT.7.10">
      <s id="b.MAT.7.10.1">Ba mpowai' -i ule ane mperapi' -i bau' -e?</s>
      <s id="b.MAT.7.10.2">Uma-hawo.</s>
     </seg>
     <seg type="verse" id="b.MAT.7.11">
      <s id="b.MAT.7.11.1">Nau' hewa apa-mi kadada'a-nie, ni'inca moto mpowai' to lompe' hi ana' -ni.</s>
      <s id="b.MAT.7.11.2">Peliu-liu-nami Tuama-ni to hi rala suruga!</s>
      <s id="b.MAT.7.11.3">Na'inca lia mpewai' to lompe' hi tauna to merapi' hi Hi'a.</s>
     </seg>
     <seg type="verse" id="b.MAT.7.12">
      <s id="b.MAT.7.12.1">"Hawe'ea po'ingku to tapokono rababehi doo hi kita', toe wo'o to kana tababehi hi doo.</s>
      <s id="b.MAT.7.12.2">Toe-mile tudui' Atura Pue' pai' tudui' nabi-nabi-e.</s>
     </seg>
     <seg type="verse" id="b.MAT.7.13">
      <s id="b.MAT.7.13.1">"Mesua' -koi ntara wobo' to jopi', apa' mowela' wobo' pai' ohea to mpotoa' naraka, pai' wori' wo'o tauna to ntara hi ohea toe.</s>
     </seg>
     <seg type="verse" id="b.MAT.7.14">
      <s id="b.MAT.7.14.1">Tapi' kedi' wobo' pai' jopi' ohea to mpotoa' katuwua' to lompe', hangkedi' lia-wadi tauna to mpotara.</s>
     </seg>
     <seg type="verse" id="b.MAT.7.15">
      <s id="b.MAT.7.15.1">"Mo'inga' -inga' -koi, apa' ria tauna to mpo'uli', nabi-ra.</s>
      <s id="b.MAT.7.15.2">Ntaa' boa' -radi.</s>
      <s id="b.MAT.7.15.3">Hiloa-ra hewa tauna to mepangala' hi Alata'ala.</s>
      <s id="b.MAT.7.15.4">Tapi' patuju-ra doko' mpokero pepangala' doo-wadi.</s>
     </seg>
     <seg type="verse" id="b.MAT.7.16">
      <s id="b.MAT.7.16.1">Ta'inca pebagiu-ra ane tanaa wua' pobago-ra.</s>
      <s id="b.MAT.7.16.2">Wua' anggur uma rahopu' ngkai walaa to morui.</s>
      <s id="b.MAT.7.16.3">Wua' ara uma rahopu' ngkai jilata.</s>
     </seg>
     <seg type="verse" id="b.MAT.7.17">
      <s id="b.MAT.7.17.1">Kaju to morudu', wua' -na lompe'.</s>
      <s id="b.MAT.7.17.2">Kaju to kee', uma wo'o lompe' wua' -na.</s>
     </seg>
     <seg type="verse" id="b.MAT.7.18">
      <s id="b.MAT.7.18.1">Uma ria kaju to lompe' mowua' dada'a, pai' uma ria kaju to dada'a mowua' to lompe'.</s>
     </seg>
     <seg type="verse" id="b.MAT.7.20">
      <s id="b.MAT.7.20.1">Kaju to uma mowua' lompe', bate ratoki pai' raropu.</s>
      <s id="b.MAT.7.20.2">Wae wo'o Alata'ala bate mpohuku' nabi to boa' toera.</s>
      <s id="b.MAT.7.20.3">Ta'inca kaboa' -ra ane tanaa wua' pobago-ra.</s>
     </seg>
     <seg type="verse" id="b.MAT.7.21">
      <s id="b.MAT.7.21.1">"Wori' tauna to mpokio' -a `Pue'!</s>
      <s id="b.MAT.7.21.2">Pue'!' aga uma hawe'ea-ra to jadi' ntodea Alata'ala hi rala Kamagaua' -na.</s>
      <s id="b.MAT.7.21.3">Muntu' tauna to mpobabehi konoa Tuama-ku-wadi to jadi' ntodea-na.</s>
     </seg>
     <seg type="verse" id="b.MAT.7.22">
      <s id="b.MAT.7.22.1">Hi Eo Kiama mpai', wori' tauna mpo'uli' -ka: `Pue'!</s>
      <s id="b.MAT.7.22.2">Pue'!</s>
      <s id="b.MAT.7.22.3">Ha uma nu'incai, kai' -mi to mpoparata Lolita Alata'ala hi rala hanga' -nue?</s>
      <s id="b.MAT.7.22.4">Hi rala hanga' -nu kipopalai seta.</s>
      <s id="b.MAT.7.22.5">Pai' wori' wo'o tanda mekoncehi kibabehi hante hanga' -nu Pue'.'</s>
     </seg>
     <seg type="verse" id="b.MAT.7.23">
      <s id="b.MAT.7.23.1">"Kutompoi' -ra mpai': `Uma-kuna ku'incai-koi!</s>
      <s id="b.MAT.7.23.2">Palai-koi ngkai rei, koi' to dada'a po'ingku-ni.'</s>
     </seg>
     <seg type="verse" id="b.MAT.7.24">
      <s id="b.MAT.7.24.1">"Hema to mpo'epe lolita-ku toi pai' natuku', tauna toei hewa tauna to pante mpowangu tomi-na hi lolo parawatu to moroho.</s>
     </seg>
     <seg type="verse" id="b.MAT.7.25">
      <s id="b.MAT.7.25.1">Karata-na uda, mowo' ue, pai' ngolu' mporumpa' tomi toe, tapi' uma-i modungka, apa' rawangu hi lolo watu to moroho.</s>
     </seg>
     <seg type="verse" id="b.MAT.7.26">
      <s id="b.MAT.7.26.1">"Aga tauna to mpo'epe lolita-ku toi pai' uma natuku', tauna toei hewa to wojo to mpowangu tomi-na hi lolo wo'one.</s>
     </seg>
     <seg type="verse" id="b.MAT.7.27">
      <s id="b.MAT.7.27.1">Karata-na uda, mowo' ue, pai' ngolu' mporumpa' tomi toe, kamodungka-nami, mokero hangkani."</s>
     </seg>
     <seg type="verse" id="b.MAT.7.28">
      <s id="b.MAT.7.28.1">Kahudu-na Yesus mpololita hawe'ea toe, rapokakonce tauna to mpo'epe tudui' -na.</s>
     </seg>
     <seg type="verse" id="b.MAT.7.29">
      <s id="b.MAT.7.29.1">Apa' uma-i metudui' hewa guru-guru agama.</s>
      <s id="b.MAT.7.29.2">Petudui' -na, hewa tauna to mokuasa mpu'u.</s>
     </seg>
    </div>
    <div type="chapter" id="b.MAT.8">
     <seg type="verse" id="b.MAT.8.1">
      <s id="b.MAT.8.1.1">Kamana'u-na Yesus ngkai lolo bulu', wori' tauna to mpotuku' -i.</s>
     </seg>
     <seg type="verse" id="b.MAT.8.2">
      <s id="b.MAT.8.2.1">Nto'u toe, ria hadua tauna to mohaki' poko' tumai motingkua' hi nyanyoa Yesus mpo'uli' -ki: "Pue', ane ma'ala, paka'uri' -a-kuwo!"</s>
     </seg>
     <seg type="verse" id="b.MAT.8.3">
      <s id="b.MAT.8.3.1">Yesus mpojama-i, pai' na'uli' -ki: "Ma'ala moto.</s>
      <s id="b.MAT.8.3.2">Kupaka'uri' -moko!"</s>
      <s id="b.MAT.8.3.3">Hampinisi mata mo'uri' -imi, uma-pi ria haki' -na.</s>
     </seg>
     <seg type="verse" id="b.MAT.8.4">
      <s id="b.MAT.8.4.1">Oti toe, na'uli' wo'o-mi Yesus mpo'uli' -ki: "Neo' nulolita hi hema-hema napa to jadi' tohe'i-e.</s>
      <s id="b.MAT.8.4.2">Hilou-moko ulu mpopehuwu woto-nu hi imam bona nahilo kamo'uri' -numi, pai' keni pepue' -nu hewa to te'uki' hi rala Atura Musa, bona monoa' hi hawe'ea tauna kamo'uri' -nu mpu'u-mi."</s>
     </seg>
     <seg type="verse" id="b.MAT.8.5">
      <s id="b.MAT.8.5.1">Pesua' -na Yesus hi ngata Kapernaum, rata hadua tadulako tantara to Roma mpohirua' -ki pai' mpopetulungi,</s>
     </seg>
     <seg type="verse" id="b.MAT.8.6">
      <s id="b.MAT.8.6.1">na'uli': "Tuama, batua-ku peda' lia-i ria hi tomi.</s>
      <s id="b.MAT.8.6.2">Ntora turu-i-wadi, pai' ntora ntodohaka-i."</s>
     </seg>
     <seg type="verse" id="b.MAT.8.7">
      <s id="b.MAT.8.7.1">Na'uli' Yesus: "Tilou moto-a mpaka'uri' -i."</s>
     </seg>
     <seg type="verse" id="b.MAT.8.8">
      <s id="b.MAT.8.8.1">Natompoi' tadulako tantara toei: "Tuama, aku' toi-le, bela-a to Yahudi, uma-a-kuna natao nupencuai'.</s>
      <s id="b.MAT.8.8.2">Nau' hamela-wadi lolita nu'uli', mo'uri' -i mpai' batua-ku.</s>
     </seg>
     <seg type="verse" id="b.MAT.8.9">
      <s id="b.MAT.8.9.1">Apa' aku' toi-e, pahawaa' wo'o-a-wadi-kuwo, pai' ria wo'o-ra-kuwo to kuhawai'.</s>
      <s id="b.MAT.8.9.2">Ane rapa' -na ria hawa' -ku hi hadua tantara mpo'uli' -ki: `Hilou-ko!' bate hilou-i.</s>
      <s id="b.MAT.8.9.3">Ane mekio' -a hi tantara kahadua-na `Mai-ko!' bate tumai-i.</s>
      <s id="b.MAT.8.9.4">Ane ku'uli' -raka batua-ku: `Babehi toe!' bate rababehi.</s>
      <s id="b.MAT.8.9.5">Wae wo'o Iko Tuama, uma-ko mingki' hilou hi tomi-ku.</s>
      <s id="b.MAT.8.9.6">Lolita-nu-wadi nu'uli' hi rehe'i, bate madupa' mpai' hi tomi-ku ria."</s>
     </seg>
     <seg type="verse" id="b.MAT.8.10">
      <s id="b.MAT.8.10.1">Konce-i Yesus mpo'epe lolita tadulako tantara toei.</s>
      <s id="b.MAT.8.10.2">Toe pai' me'ili' -i hi tauna to mpotuku' -i, na'uli' -raka: "Uma mowo pepangala' -na tau tohe'ii!</s>
      <s id="b.MAT.8.10.3">Nau' hi to Yahudi muli Israel, ko'ia ria haduaa kurata to bohe pepangala' -na, hewa tau toii.</s>
     </seg>
     <seg type="verse" id="b.MAT.8.11">
      <s id="b.MAT.8.11.1">Jadi', bona ni'inca: hi eo mpeno ane Alata'ala jadi' Magau', wori' tauna to bela-ra to Yahudi to jadi' ntodea-na.</s>
      <s id="b.MAT.8.11.2">Tumai-ra ngkai tono' mata'eo pai' ngkai kasoloa, mohura goe' -goe' -ra hangkaa-ngkania hante Abraham, Ishak pai' Yakub, ntu'a to Yahudi owi.</s>
     </seg>
     <seg type="verse" id="b.MAT.8.12">
      <s id="b.MAT.8.12.1">Kakoo-kono-na, ke to Yahudi-hana to natao jadi' ntodea Alata'ala hi rala Kamagaua' -na.</s>
      <s id="b.MAT.8.12.2">Hiaa' wori' -ra mpai' to ra'uncahi hi mali-na pai' ratadi hi rala kabengia-na to molaa ngkai Alata'ala.</s>
      <s id="b.MAT.8.12.3">Hi ria-ramo mpai' ntora geo' pai' ntodohaka."</s>
     </seg>
     <seg type="verse" id="b.MAT.8.13">
      <s id="b.MAT.8.13.1">Oti toe, Yesus mpo'uli' -ki tadulako tantara toei: "Nculii' -moko, apa' napa to nupangala' bate madupa'."</s>
      <s id="b.MAT.8.13.2">Hinto'u toe, mo'uri' mpu'u-imi batua-na to peda' hi tomi-na.</s>
     </seg>
     <seg type="verse" id="b.MAT.8.14">
      <s id="b.MAT.8.14.1">Hangkani, Yesus hilou hi tomi Petrus.</s>
      <s id="b.MAT.8.14.2">Hi ria mpohilo-i piniana-na Petrus tobine hi poturua-na apa' ngkelengi' -i.</s>
     </seg>
     <seg type="verse" id="b.MAT.8.15">
      <s id="b.MAT.8.15.1">Yesus mpokamu pale-na, ncaliu mo'uri' -imi.</s>
      <s id="b.MAT.8.15.2">Kaliliu memata-imi-hawo, pai' -i mpolayani Yesus.</s>
     </seg>
     <seg type="verse" id="b.MAT.8.16">
      <s id="b.MAT.8.16.1">Ncimonou' toe, wori' tauna tumai hi Yesus, mpokeni doo-ra ba ompi' -ra to mohaki' ba to nahawi' seta.</s>
      <s id="b.MAT.8.16.2">Yesus mpopalai seta toera hante hamela lau-wadi lolita-na, pai' napaka'uri' -ra hawe'ea tauna to mohaki'.</s>
     </seg>
     <seg type="verse" id="b.MAT.8.17">
      <s id="b.MAT.8.17.1">Ngkai hawe'ea to nababehi Yesus toe, madupa' -mi lolita nabi Yesaya owi to mpo'uli': "Hi'a-mi to mpokolo pontodohakaa-ta pai' mpaka'uri' haki' -ta."</s>
     </seg>
     <seg type="verse" id="b.MAT.8.18">
      <s id="b.MAT.8.18.1">Rala-na ha'eo, wori' lia tauna mpotipuhi Yesus.</s>
      <s id="b.MAT.8.18.2">Kanahilo-ra, na'uli' -raka ana'guru-na: "Hilou-tamo hi dipo rano."</s>
     </seg>
     <seg type="verse" id="b.MAT.8.19">
      <s id="b.MAT.8.19.1">Nto'u toe, ria hadua guru agama Yahudi tumai hi Yesus, mpo'uli' -ki: "Guru, hiapa kahiloua-nu, doko' kutuku' -ko!"</s>
     </seg>
     <seg type="verse" id="b.MAT.8.20">
      <s id="b.MAT.8.20.1">Yesus mpotompoi' -i, na'uli': "Bangko' ria pulo'u-ra, pai' danci ria peta-ra.</s>
      <s id="b.MAT.8.20.2">Aga Aku' Ana' Manusia', uma-kuna ria tomi-ku kupoturui."</s>
     </seg>
     <seg type="verse" id="b.MAT.8.21">
      <s id="b.MAT.8.21.1">Oti toe, ria wo'o hadua topetuku' -na to mpo'uli' -ki: "Pue', piliu-a-kuwo ulu nculii' hi tomi-ku.</s>
      <s id="b.MAT.8.21.2">Ane mate-damo tuama-ku pai' -i ratana, bo kutuku' -moko."</s>
     </seg>
     <seg type="verse" id="b.MAT.8.22">
      <s id="b.MAT.8.22.1">Yesus mpotompoi' -i hante walatu toi: "Tuku' -ama!</s>
      <s id="b.MAT.8.22.2">Pelele' moto-ramo tomate mpotana hingka tomate-ra."</s>
     </seg>
     <seg type="verse" id="b.MAT.8.23">
      <s id="b.MAT.8.23.1">Ngkai ree, ngkahe' mpu'u-imi Yesus hi rala sakaya hante ana'guru-na, pai' -ra me'ongko'.</s>
     </seg>
     <seg type="verse" id="b.MAT.8.24">
      <s id="b.MAT.8.24.1">Muu-mule' rata ncorobaa ngolu' bohe mpojago rano, alaa-na balumpa mporumpa' sakaya-ra.</s>
      <s id="b.MAT.8.24.2">Nto'u toe, leta' moto-i Yesus.</s>
     </seg>
     <seg type="verse" id="b.MAT.8.25">
      <s id="b.MAT.8.25.1">Ana'guru-na hilou mpolike-i, ra'uli' -ki: "Pue'!</s>
      <s id="b.MAT.8.25.2">Tulungi!</s>
      <s id="b.MAT.8.25.3">Mate-ta toi-e!"</s>
     </seg>
     <seg type="verse" id="b.MAT.8.26">
      <s id="b.MAT.8.26.1">Na'uli' Yesus mpo'uli' -raka: "Napa pai' me'eka' -koi!</s>
      <s id="b.MAT.8.26.2">Kura' rahi pepangala' -ni."</s>
      <s id="b.MAT.8.26.3">Pemata-nami Yesus mpo'uli': "Mento'o-ko ngolu'!</s>
      <s id="b.MAT.8.26.4">Rodo-moko balumpa!"</s>
      <s id="b.MAT.8.26.5">Hangaa molino-mi omea.</s>
     </seg>
     <seg type="verse" id="b.MAT.8.27">
      <s id="b.MAT.8.27.1">Kampohilo-ra toe, rapokakonce ra'uli': "Hema mpu'u-idi-hana tauna toii-e?</s>
      <s id="b.MAT.8.27.2">Ngolu' pai' rano molino-di-hana ntuku' hawa' -nae!"</s>
     </seg>
     <seg type="verse" id="b.MAT.8.28">
      <s id="b.MAT.8.28.1">Rata-imi Yesus hante ana'guru-na hi dipo rano hi tana' -ra to Gadara.</s>
      <s id="b.MAT.8.28.2">Rata hi ria, mehupa' rodua tauna ngkai daeo', tumai mpohirua' -ki Yesus.</s>
      <s id="b.MAT.8.28.3">To rodua toera, tauna to napesuai' seta, buko' lia-ra, alaa-na uma hema to daho' ntara hi ree.</s>
     </seg>
     <seg type="verse" id="b.MAT.8.29">
      <s id="b.MAT.8.29.1">Mekio' -ra, ra'uli': "Ee Ana' Alata'ala!</s>
      <s id="b.MAT.8.29.2">Napa-di-kona pai' tumai-koe?</s>
      <s id="b.MAT.8.29.3">Neo' -kai nusesa' -e'!</s>
      <s id="b.MAT.8.29.4">Ko'ia rata tempo-na."</s>
     </seg>
     <seg type="verse" id="b.MAT.8.30">
      <s id="b.MAT.8.30.1">Uma molaa ngkai ree, ria wori' wawu mojume.</s>
     </seg>
     <seg type="verse" id="b.MAT.8.31">
      <s id="b.MAT.8.31.1">Seta to mehawi' hi tauna toera merapi' hi Yesus, ra'uli': "Ane kana nupopalai-kai ngkai rei, hubui-kai mesua' hi wawu toera mai."</s>
     </seg>
     <seg type="verse" id="b.MAT.8.32">
      <s id="b.MAT.8.32.1">Na'uli' Yesus: "Koi' -mokoi!"</s>
      <s id="b.MAT.8.32.2">Malai mpu'u-ramo seta toera, kaliliu mesua' hi wawu.</s>
      <s id="b.MAT.8.32.3">Ngkai ree, mparampuli-ramo-rawo wawu hilou mengkajuala' hi rano, kaliliu hi rala ue, pai' -ra mate bonga-mi.</s>
     </seg>
     <seg type="verse" id="b.MAT.8.33">
      <s id="b.MAT.8.33.1">Karahilo-na tauna to mpodoo wawu toera napa to jadi' hi wawu-ra pai' napa to jadi' hi tauna to kahawia' toera, pokeno-rami hilou hi rala ngata mpoparata kajadia' toe.</s>
     </seg>
     <seg type="verse" id="b.MAT.8.34">
      <s id="b.MAT.8.34.1">Toe pai' mo'iko-ramo tumai pue' ngata doko' mpohirua' -ki Yesus.</s>
      <s id="b.MAT.8.34.2">Karahilo-na Yesus, raperapi' bona malai-i ngkai ngata-ra.</s>
     </seg>
    </div>
    <div type="chapter" id="b.MAT.9">
     <seg type="verse" id="b.MAT.9.1">
      <s id="b.MAT.9.1.1">Ngkai ree, mehawi' sakaya wo'o-imi Yesus hante doo-na, pedipo-rami nculii' hilou hi po'ohaa' -ra hi ngata Kapernaum.</s>
     </seg>
     <seg type="verse" id="b.MAT.9.2">
      <s id="b.MAT.9.2.1">Rata hi ria, ria to mpokowa' hadua topungku tumai hi Yesus.</s>
      <s id="b.MAT.9.2.2">Kanahilo-na kabohe pepangala' -ra, na'uli' hi topungku toei: "Ana' -ku, pakaroho nono-nu!</s>
      <s id="b.MAT.9.2.3">Te'ampungi-mi jeko' -nu."</s>
     </seg>
     <seg type="verse" id="b.MAT.9.3">
      <s id="b.MAT.9.3.1">Ba hangkuja dua guru agama mpo'epe lolita-na Yesus toe.</s>
      <s id="b.MAT.9.3.2">Mololita bongo-ramo hi rala nono-ra, ra'uli': "Dada'a lia-i tau toii!</s>
      <s id="b.MAT.9.3.3">Na'uli' -hana hibalia tuwu' -na hante tuwu' -na Alata'ala!"</s>
     </seg>
     <seg type="verse" id="b.MAT.9.4">
      <s id="b.MAT.9.4.1">Ntaa' na'inca moto-di Yesus to hi rala nono-rae.</s>
      <s id="b.MAT.9.4.2">Toe pai' na'uli' -raka: "Napa pai' kedi' rahi nono-ni!</s>
     </seg>
     <seg type="verse" id="b.MAT.9.6">
      <s id="b.MAT.9.6.1">Aku' Ana' Manusia', ria mpu'u kuasa-ku hi dunia' mpo'ampungi jeko'.</s>
      <s id="b.MAT.9.6.2">Tapi' ane ku'uli': `Te'ampungi-mi jeko' -nu,' uma ni'incai ba te'ampungi mpu'u-di jeko' -na ba uma-di.</s>
      <s id="b.MAT.9.6.3">Aga ane ku'uli': `Memata pai' momako' -moko,' nihilo mpai' kadupa' -na ba ka'uma-na.</s>
      <s id="b.MAT.9.6.4">Jadi', kupopohiloi-koi karia-na kuasa-ku mpo'ampungi jeko'."</s>
      <s id="b.MAT.9.6.5">Ngkai ree, kamewili' -nami hi topungku toei, na'uli' -ki: "Memata-moko, ongko' -mi pokowaa' -nu, pai' -ko nculii' -mi!"</s>
     </seg>
     <seg type="verse" id="b.MAT.9.7">
      <s id="b.MAT.9.7.1">Pemata-na mpu'u-mi topungku toei, pai' -i nculii' hilou hi tomi-na.</s>
     </seg>
     <seg type="verse" id="b.MAT.9.8">
      <s id="b.MAT.9.8.1">Karahilo-na ntodea to jadi' toe, me'eka' -ramo, ra'uli': "Uma mowo-e' baraka' -na Alata'ala!</s>
      <s id="b.MAT.9.8.2">Nawai' mpu'u-tano kuasa to bohe hewa toe hi manusia' -e!"</s>
     </seg>
     <seg type="verse" id="b.MAT.9.9">
      <s id="b.MAT.9.9.1">Oti toe, Yesus malai ngkai ree.</s>
      <s id="b.MAT.9.9.2">Hi lengko ohea, mpohilo-i hadua topesingara' paja' bula-na mohura hi kantoro' -na, hanga' -na Matius.</s>
      <s id="b.MAT.9.9.3">Na'uli' Yesus mpo'uli' -ki: "Tuku' -ama!"</s>
      <s id="b.MAT.9.9.4">Kamokore-nami Matius kaliliu mpotuku' Yesus.</s>
     </seg>
     <seg type="verse" id="b.MAT.9.10">
      <s id="b.MAT.9.10.1">Oti toe, Yesus pai' ana'guru-na ngkoni' hi tomi Matius, pai' wori' wo'o-ra topesingara' paja' pai' tau ntani' -na to ra'uli' ntodea dada'a kehi-ra tumai ngkoni' dohe-ra.</s>
     </seg>
     <seg type="verse" id="b.MAT.9.11">
      <s id="b.MAT.9.11.1">Ria-ra to Parisi to mpohilo toe.</s>
      <s id="b.MAT.9.11.2">Ra'uli' mpo'uli' -raka ana'guru-na Yesus: "Napa pai' guru-ni ngkoni' hangkaa-ngkania hante topesingara' paja' pai' tauna topojeko' -e!"</s>
     </seg>
     <seg type="verse" id="b.MAT.9.12">
      <s id="b.MAT.9.12.1">Yesus mpo'epe lolita-ra toe, toe pai' na'uli' -raka: "Tauna to uma peda', uma mingki' rapokulii'.</s>
      <s id="b.MAT.9.12.2">Tauna to peda' -wadi-hawo to paraluu rapokulii'.</s>
     </seg>
     <seg type="verse" id="b.MAT.9.13">
      <s id="b.MAT.9.13.1">Uma-a tumai mpokio' tauna to monoa' ingku-ra.</s>
      <s id="b.MAT.9.13.2">Katumai-ku toi-le, mpokio' topojeko' -a-kuna bona medea-ra ngkai jeko' -ra.</s>
      <s id="b.MAT.9.13.3">Jadi', paresa' -koi ulu napa batua-na Lolita Alata'ala to te'uki' hewa toi: `Uma kuperapi' porewua to nipopepue' hi Aku'.</s>
      <s id="b.MAT.9.13.4">To kuperapi' -le, bona ma'ahi' -koi hi doo.'"</s>
     </seg>
     <seg type="verse" id="b.MAT.9.14">
      <s id="b.MAT.9.14.1">Ngkai ree, rata-ra ba hangkuja dua topetuku' Yohanes Topeniu' hi Yesus.</s>
      <s id="b.MAT.9.14.2">Mepekune' -ra, ra'uli': "Napa pai' topetuku' -nu, uma-ra mopuasa' -e?</s>
      <s id="b.MAT.9.14.3">Hiaa' ane kai' -kaina hante to Parisi, biasa mopuasa' -ka-kaina ntuku' ada-kai."</s>
     </seg>
     <seg type="verse" id="b.MAT.9.15">
      <s id="b.MAT.9.15.1">Yesus mpotompoi' -ra hante lolita rapa' toi, na'uli' -raka: "Tauna hi posusa' poncamokoa bate goe' -goe' dohe topemua', uma-ra mopuasa' bula-na topemua' ria-pidi dohe-ra.</s>
      <s id="b.MAT.9.15.2">Tapi' rata mpai' tempo-na, topemua' ra'ala' ngkai laintongo' -ra.</s>
      <s id="b.MAT.9.15.3">Nto'u toe-damo, pai' lako' mopuasa' -rada."</s>
     </seg>
     <seg type="verse" id="b.MAT.9.16">
      <s id="b.MAT.9.16.1">Oti toe, Yesus mpo'uli' lolita rapa' to ronyala-pi, na'uli': "Uma ria haduaa tauna to mpotelepei baju to hae hante pontaia' to bo'u.</s>
      <s id="b.MAT.9.16.2">Apa' pontaia' to bo'u mongkuru' mpai', duu' -na mpoheu' baju to hae toe, alaa-na kaboo-bohea lau-mi mpai' heu' -na.</s>
     </seg>
     <seg type="verse" id="b.MAT.9.17">
      <s id="b.MAT.9.17.1">Wae wo'o uma lompe' mpotua anggur to bo'u hi pontu'ua to hae.</s>
      <s id="b.MAT.9.17.2">Apa' ane dede' -i-damo, mopengka pontu'ua to hae toe, alaa-na mobowo lau-mi anggur, pai' mpadaa' wo'o-mi pontu'ua-na.</s>
      <s id="b.MAT.9.17.3">Anggur to bo'u kana ratua hi pontu'ua to bo'u, bona lompe' omea."</s>
     </seg>
     <seg type="verse" id="b.MAT.9.18">
      <s id="b.MAT.9.18.1">Bula-na Yesus mololita-pidi, rata hadua pangkeni hi tomi posampayaa to Yahudi, kaliliu mowingkotu' hi nyanyoa Yesus mpopetulungi, na'uli' -ki: "Ana' -ku tobine lako' mate lia-i.</s>
      <s id="b.MAT.9.18.2">Lou-ta hi tomi-ku, nujama bona tuwu' nculii' -i."</s>
     </seg>
     <seg type="verse" id="b.MAT.9.19">
      <s id="b.MAT.9.19.1">Kamokore-nami Yesus mpotuku' tauna toei, pai' ana'guru-na hilou wo'o-ra mpotuku' -i.</s>
     </seg>
     <seg type="verse" id="b.MAT.9.21">
      <s id="b.MAT.9.21.1">Hi lengko ohea, tumai hadua tobine mpomohui' -i ngkai tilingkuria-na.</s>
      <s id="b.MAT.9.21.2">Tobine toei hampulu' rompae-imi moraa' ncuu, uma ria katoo-tontoa' -na.</s>
      <s id="b.MAT.9.21.3">Na'uli' hi rala nono-na: "Nau' kureo baju-na-wadi, bate mo'uri' -ale mpai'."</s>
      <s id="b.MAT.9.21.4">Ngkai ree, kanaganga-nami wuntu baju Yesus.</s>
     </seg>
     <seg type="verse" id="b.MAT.9.22">
      <s id="b.MAT.9.22.1">Nto'u toe wo'o-hawo, me'ili' -imi Yesus hi tobine toei, pai' na'uli' -ki: "Ana' -ku, pakaroho nono-nu!</s>
      <s id="b.MAT.9.22.2">Mo'uri' -moko, sabana pepangala' -nu hi Aku'."</s>
      <s id="b.MAT.9.22.3">Ngkai ree, mo'uri' mpu'u-imi.</s>
     </seg>
     <seg type="verse" id="b.MAT.9.23">
      <s id="b.MAT.9.23.1">Oti toe, Yesus kaliliu momako' hilou hi tomi pangkeni agama Yahudi toei we'i.</s>
      <s id="b.MAT.9.23.2">Karata-na hi ria, nahilo-hawo wori' tauna to molalowe pai' to motantangi'.</s>
     </seg>
     <seg type="verse" id="b.MAT.9.24">
      <s id="b.MAT.9.24.1">Yesus mpo'uli' -raka: "Malai-koi omea ngkai rei.</s>
      <s id="b.MAT.9.24.2">Uma-ile mate-e.</s>
      <s id="b.MAT.9.24.3">Leta' -i-wadi."</s>
      <s id="b.MAT.9.24.4">Mpo'epe toe-e we'i, rapotawai lau-i-wadi.</s>
     </seg>
     <seg type="verse" id="b.MAT.9.25">
      <s id="b.MAT.9.25.1">Ka'oti-na napopalai tauna toera, mesua' -imi hi poturua ana' toei, pai' -i mpokamu pale-na.</s>
      <s id="b.MAT.9.25.2">Kaliliu memata-imi ana' toei.</s>
     </seg>
     <seg type="verse" id="b.MAT.9.26">
      <s id="b.MAT.9.26.1">Kareba toe molele-mi hobo' hi ngata toe pai' hi hawe'ea ngata to mohu'.</s>
     </seg>
     <seg type="verse" id="b.MAT.9.27">
      <s id="b.MAT.9.27.1">Bula-na Yesus mpopaliliu pomako' -na, hi lengko ohea ria rodua towero mpotuku' -i, pai' -ra mekio': "Muli Magau' Daud!</s>
      <s id="b.MAT.9.27.2">Poka'ahi' -ka-kaiwo!"</s>
     </seg>
     <seg type="verse" id="b.MAT.9.28">
      <s id="b.MAT.9.28.1">Kamesua' -na Yesus hi rala tomi, metuku' -ramo towero to rodua toera mpohirua' -ki.</s>
      <s id="b.MAT.9.28.2">Napekune' -ra: "Ha nipangala' karia-na kuasa-ku mpaka'uri' -koi?"</s>
      <s id="b.MAT.9.28.3">Ratompoi': "Kipangala', Pue'!"</s>
     </seg>
     <seg type="verse" id="b.MAT.9.29">
      <s id="b.MAT.9.29.1">Ngkai ree najama-mi mata-ra pai' na'uli' -raka: "Kupaka'uri' -mokoi ntuku' pepangala' -ni."</s>
     </seg>
     <seg type="verse" id="b.MAT.9.30">
      <s id="b.MAT.9.30.1">Kaliliu pehilo-ramo.</s>
      <s id="b.MAT.9.30.2">Ngkai ree, Yesus mpotagi-ra, na'uli' -raka: "Neo' nilolita hi hema-hema napa to kubabehi hi koi' toi-e'!"</s>
     </seg>
     <seg type="verse" id="b.MAT.9.31">
      <s id="b.MAT.9.31.1">Ntaa' we'i, hilou lau-ramo mpopalele kareba toe hi hawe'ea ngata to mohu'.</s>
     </seg>
     <seg type="verse" id="b.MAT.9.32">
      <s id="b.MAT.9.32.1">Kamalai-ra towero toera, ria wo'o-mi to mpokeni hadua tauna to peda' tumai hi Yesus.</s>
      <s id="b.MAT.9.32.2">Tauna toei uma howa' mololita apa' nahawi' seta-i.</s>
     </seg>
     <seg type="verse" id="b.MAT.9.33">
      <s id="b.MAT.9.33.1">Wae kanawuso-na Yesus seta to mpesuai' -i toe-e, howa' -imi-hawo mololita.</s>
      <s id="b.MAT.9.33.2">Konce-ramo ntodea mpohilo to jadi' toe, ra'uli': "Uma mowo kabaraka' -nae'!</s>
      <s id="b.MAT.9.33.3">Ko'ia ria hangkania tahilo to hewa Hi'a toe hi tana' to Israel!"</s>
     </seg>
     <seg type="verse" id="b.MAT.9.34">
      <s id="b.MAT.9.34.1">Aga to Parisi, uma rapangalai' kuasa-na Yesus, ra'uli': "Ah!</s>
      <s id="b.MAT.9.34.2">Kuasa-na tetu-le ngkai magau' seta.</s>
      <s id="b.MAT.9.34.3">Toe-hawo pai' ria baraka' -na mpopalai seta-e."</s>
     </seg>
     <seg type="verse" id="b.MAT.9.35">
      <s id="b.MAT.9.35.1">Yesus modao' mpokinomo butu ngata-na.</s>
      <s id="b.MAT.9.35.2">Metudui' -i hi tomi posampayaa, mpoparata Kareba Lompe', na'uli': "Neo' rata-mi tempo-na Alata'ala jadi' Magau' hi dunia'."</s>
      <s id="b.MAT.9.35.3">Mpaka'uri' wo'o-i hawe'ea tauna to peda' pai' to keru.</s>
     </seg>
     <seg type="verse" id="b.MAT.9.36">
      <s id="b.MAT.9.36.1">Tuna nono-na mpohilo tauna to wori', apa' wori' kasusaa' -ra, pai' uma hema to mpotulungi-ra, hewa bima to uma te'ewu.</s>
     </seg>
     <seg type="verse" id="b.MAT.9.37">
      <s id="b.MAT.9.37.1">Na'uli' mpo'uli' -raka ana'guru-na: "Tauna to wori' toera hewa pae to taha'.</s>
      <s id="b.MAT.9.37.2">Wori' pae to kana rapepae, aga topepae uma-ra wori'.</s>
     </seg>
     <seg type="verse" id="b.MAT.9.38">
      <s id="b.MAT.9.38.1">Toe pai' kana mekakae-koi hi pue' bonea, niperapi' bona nahubui tauna hilou mepae hi bonea-na."</s>
     </seg>
    </div>
    <div type="chapter" id="b.MAT.10">
     <seg type="verse" id="b.MAT.10.1">
      <s id="b.MAT.10.1.1">Yesus mpokio' ana'guru-na to hampulu' rodua bona morumpu, pai' nawai' -ra kuasa mpopalai anudaa' pai' mpaka'uri' hawe'ea tauna to peda' pai' to keru.</s>
     </seg>
     <seg type="verse" id="b.MAT.10.4">
      <s id="b.MAT.10.4.1">Hanga' suro Pue' Yesus to hampulu' rodua toera, toi-ramo: Lomo' -na Simon, to rahanga' wo'o Petrus; oti toe, Andreas ompi' -na Simon, Yakobus ana' Zebedeus; Yohanes ompi' -na Yakobus; Filipus; Bartolomeus; Tomas; Matius topesingara' paja'; Yakobus ana' Alfeus; Tadeus; Simon to Zelot; pai' Yudas Iskariot (hi'a mpai' to mpobalu' Yesus hi bali' -na).</s>
     </seg>
     <seg type="verse" id="b.MAT.10.5">
      <s id="b.MAT.10.5.1">To hampulu' rodua toera nasuro Yesus hilou ngkeni Kareba Lompe'.</s>
      <s id="b.MAT.10.5.2">Kako'ia-ra me'ongko', natudui' -ra hewa toi: "Neo' -koi hilou hi ngata to bela-ra to Yahudi.</s>
      <s id="b.MAT.10.5.3">Neo' -koi hilou hi ngata to Samaria.</s>
     </seg>
     <seg type="verse" id="b.MAT.10.6">
      <s id="b.MAT.10.6.1">Hilou-koi ulu hi hingka to Yahudi-ta muli Israel.</s>
      <s id="b.MAT.10.6.2">Hira' toe hewa bima to puha.</s>
     </seg>
     <seg type="verse" id="b.MAT.10.7">
      <s id="b.MAT.10.7.1">Uli' -raka hewa toi: `Neo' rata-mi tempo-na Alata'ala jadi' Magau' hi dunia'.'</s>
     </seg>
     <seg type="verse" id="b.MAT.10.8">
      <s id="b.MAT.10.8.1">Paka'uri' tauna to peda', potuwu' tauna to mate, paka'uri' tauna to mohaki' poko', popalai seta to mpohawi' manusia'.</s>
      <s id="b.MAT.10.8.2">Hawe'ea rasi' to nawai' -kokoi Alata'ala, nawai' mara, uma ni'oli.</s>
      <s id="b.MAT.10.8.3">Jadi', kana nipewai' mara wo'o-wadi-koiwo to ria hi koi'.</s>
     </seg>
     <seg type="verse" id="b.MAT.10.9">
      <s id="b.MAT.10.9.1">"Neo' ngkeni wori' rewa hi pomakoa' -ni.</s>
      <s id="b.MAT.10.9.2">Neo' ngkeni doi ba bulawa ba pera'.</s>
     </seg>
     <seg type="verse" id="b.MAT.10.10">
      <s id="b.MAT.10.10.1">Neo' ngkeni boku, neo' mpokeni rontonga' baju ba sapatu' ba lua'.</s>
      <s id="b.MAT.10.10.2">Apa' masipato' moto-koi rawai' kaparaluua-ni ngkai tauna to nikarebai Lolita Pue'.</s>
     </seg>
     <seg type="verse" id="b.MAT.10.11">
      <s id="b.MAT.10.11.1">"Ane rata-koi hi hameha' ngata, pali' hi retu tauna to lompe' nono-ra to doko' mpotarima-koi hi rala tomi-ra.</s>
      <s id="b.MAT.10.11.2">Mo'oha' -mokoi hi retu duu' -ni kaliliu mpai' hi ngata ntani' -na.</s>
     </seg>
     <seg type="verse" id="b.MAT.10.12">
      <s id="b.MAT.10.12.1">Ane mesua' -koi hi rala tomi, uli' -raka pue' tomi: `Pue' mpogane' -koi!'</s>
     </seg>
     <seg type="verse" id="b.MAT.10.13">
      <s id="b.MAT.10.13.1">Ane lompe' nono-ra pue' tomi, bate nagane' -ra Pue' Ala.</s>
      <s id="b.MAT.10.13.2">Aga ane uma-di lompe' nono-ra, uma raratai kalompea' tuwu' ngkai Pue'.</s>
     </seg>
     <seg type="verse" id="b.MAT.10.14">
      <s id="b.MAT.10.14.1">Ane ria pue' tomi ba pue' ngata to uma dota mpotarima-koi ba to uma dota mpo'epe lolita-ni, palahii tomi ba ngata toe, pai' nitonta awu to mentaka' hi palanta' witi' -ni, rapotanda kanahuku' -ra mpai' Alata'ala.</s>
     </seg>
     <seg type="verse" id="b.MAT.10.15">
      <s id="b.MAT.10.15.1">Penonoi: hi Eo Kiama, meliu pehuku' Alata'ala mpohuku' tauna toera ngkai pehuku' -na hi pue' ngata Sodom pai' Gomora owi.</s>
     </seg>
     <seg type="verse" id="b.MAT.10.16">
      <s id="b.MAT.10.16.1">"Pelompehi, apa' kuhubui-koi hilou hi olo' tauna to dada'a.</s>
      <s id="b.MAT.10.16.2">Koi' mpai' hewa bima hi olo' serigala.</s>
      <s id="b.MAT.10.16.3">Kana mo'akala-koi hewa asi, aga mo'alusu' nono-ni hante uma ria patuju-ni to dada'a.</s>
     </seg>
     <seg type="verse" id="b.MAT.10.17">
      <s id="b.MAT.10.17.1">Pelompehi mpu'u-koie', apa' rahoko' -koi mpai' pai' rapakilu hi topohura agama.</s>
      <s id="b.MAT.10.17.2">Raweba' -koi hi rala tomi posampayaa.</s>
     </seg>
     <seg type="verse" id="b.MAT.10.18">
      <s id="b.MAT.10.18.1">Rakeni-koi hilou hi topoparenta pai' hi magau' sabana petuku' -ni hi Aku'.</s>
      <s id="b.MAT.10.18.2">Hinto'u toe-mi mpai' ria loga-ni mololita hi topoparenta pai' hi tau ntani' -na to bela-ra to Yahudi, mpololita pepangala' -ni hi Aku'.</s>
     </seg>
     <seg type="verse" id="b.MAT.10.19">
      <s id="b.MAT.10.19.1">"Ane rakeni-koi hilou hi topohura, neo' -koi me'eka' ba napa-mi mpai' to ni'uli' -raka ba beiwa petompoi' -ni.</s>
      <s id="b.MAT.10.19.2">Apa' nto'u toe mpai', Alata'ala moto mpo'uli' -kokoi napa to masipato' ni'uli'.</s>
     </seg>
     <seg type="verse" id="b.MAT.10.20">
      <s id="b.MAT.10.20.1">Jadi', napa to ni'uli' nto'u toe, bela ngkai pekiri-ni moto.</s>
      <s id="b.MAT.10.20.2">Lolita-ni tetu mpai' mehuwu ngkai Inoha' Tomoroli' to nawai' -kokoi Tuama-ni to hi rala suruga.</s>
      <s id="b.MAT.10.20.3">Hi'a-mi mpai' to mponotohi-koi napa to ni'uli' nto'u-ni mololita.</s>
     </seg>
     <seg type="verse" id="b.MAT.10.22">
      <s id="b.MAT.10.22.1">"Rata mpai' tempo-na, hawe'ea tauna mpokahuku' -koi sabana petuku' -ni hi Aku'.</s>
      <s id="b.MAT.10.22.2">Ria mpai' tauna to mpewai' ompi' -ra ba ana' -ra moto bona rapatehi sabana petuku' -ra hi Aku'.</s>
      <s id="b.MAT.10.22.3">Ria wo'o ana' to mpo'ewa totu'a-ra pai' mpopatehi-ra.</s>
      <s id="b.MAT.10.22.4">Aga tauna to tida mepangala' hi Aku' duu' hi ka'omea-na, bate mporata-ra kalompea' hi eo mpeno.</s>
     </seg>
     <seg type="verse" id="b.MAT.10.23">
      <s id="b.MAT.10.23.1">Ane rabalinai' -koi hi ngata to hameha', malai-koi hilou hi kahangata-na.</s>
      <s id="b.MAT.10.23.2">Mpu'u ku'uli' -kokoi: kako'ia-na hudu bago-ni mpokeni Kareba Lompe' hi hawe'ea ngata to Israel, Aku' Ana' Manusia' rata nculii'.</s>
     </seg>
     <seg type="verse" id="b.MAT.10.24">
      <s id="b.MAT.10.24.1">"Ana' sikola uma meliu karabila' -na ngkai guru-na.</s>
      <s id="b.MAT.10.24.2">Hadua batua uma meliu ngkai maradika-na.</s>
     </seg>
     <seg type="verse" id="b.MAT.10.25">
      <s id="b.MAT.10.25.1">Biasa-na ana' sikola mpotuku' kehi guru-na, pai' batua mpotuku' kehi maradika-na.</s>
      <s id="b.MAT.10.25.2">Jadi', pelompehi, apa' Aku' Pue' -ni, pai' koi' topetuku' -ku.</s>
      <s id="b.MAT.10.25.3">Ane Aku' rahanga' Beelzebul, magau' hawe'ea seta, peliu-nami koi' to mpotuku' -a.</s>
      <s id="b.MAT.10.25.4">Bate raruge' wo'o-koi mpai'.</s>
     </seg>
     <seg type="verse" id="b.MAT.10.26">
      <s id="b.MAT.10.26.1">"Aga nau' wae, neo' nipoka'eka' tauna to mpo'ewa-koi.</s>
      <s id="b.MAT.10.26.2">Apa' hawe'ea kehi-ra to tewunii' bate kahiloa mpai'.</s>
      <s id="b.MAT.10.26.3">Hawe'ea to hi rala nono-ra bate telohu mpai'.</s>
     </seg>
     <seg type="verse" id="b.MAT.10.27">
      <s id="b.MAT.10.27.1">"Napa to ku'uli' -kokoi to uma ra'epei tau ntani' -na, kana nilolita hi hawe'ea tauna.</s>
      <s id="b.MAT.10.27.2">Napa to kuwara' -wadi-kokoi hi tilinga-ni, uli' pakalonto' hi tilinga ntodea.</s>
     </seg>
     <seg type="verse" id="b.MAT.10.28">
      <s id="b.MAT.10.28.1">Neo' -koi mpoka'eka' manusia' to doko' mpopatehi-koi, apa' uma ria kuasa-ra mpohuku' -koi hi rala naraka.</s>
      <s id="b.MAT.10.28.2">To nipoka'eka' -le, Alata'ala, apa' mokuasa-i mpatehi-koi, pai' mokuasa wo'o-i mpohuku' -koi hi rala naraka.</s>
     </seg>
     <seg type="verse" id="b.MAT.10.29">
      <s id="b.MAT.10.29.1">"Roma'a rone biasa-na rapobalu' nte hampepa' doi see-wadi.</s>
      <s id="b.MAT.10.29.2">Aga nau' wae, uma ria hama'aa to mate ane uma konoa Alata'ala Tuama-ni.</s>
     </seg>
     <seg type="verse" id="b.MAT.10.30">
      <s id="b.MAT.10.30.1">Hiaa' meliu pompewili' -na Alata'ala hi koi'.</s>
      <s id="b.MAT.10.30.2">Na'inca lia-koi, bangku' kawori' wuluwoo' -ni nabila' pai' na'inca omea.</s>
     </seg>
     <seg type="verse" id="b.MAT.10.31">
      <s id="b.MAT.10.31.1">Jadi', neo' -koi me'eka'.</s>
      <s id="b.MAT.10.31.2">Meliu-pi pompewili' -na Alata'ala hi koi' ngkai pompewili' -na rone to wori'.</s>
     </seg>
     <seg type="verse" id="b.MAT.10.32">
      <s id="b.MAT.10.32.1">"Hema-hema to mpangaku' hi doo kahi'a-na topetuku' -ku, hi'a wo'o mpai' kupangaku' hi Tuama-ku to hi rala suruga, ku'uli': `Tau toei topetuku' -ku.'</s>
     </seg>
     <seg type="verse" id="b.MAT.10.33">
      <s id="b.MAT.10.33.1">Aga hema to mpo'uli' hi doo kabela-nai topetuku' -ku, hi'a wo'o mpai' kusapu hi Tuama-ku to hi rala suruga, ku'uli': `Tau toei, bela-i topetuku' -ku.'</s>
     </seg>
     <seg type="verse" id="b.MAT.10.34">
      <s id="b.MAT.10.34.1">"Neo' ba ni'uli' wae, katumai-ku toi mpopohintuwu' tauna.</s>
      <s id="b.MAT.10.34.2">Uma-e'!</s>
      <s id="b.MAT.10.34.3">Katumai-ku toi, tumai mpoposisala tauna.</s>
     </seg>
     <seg type="verse" id="b.MAT.10.36">
      <s id="b.MAT.10.36.1">Apa' katumai-ku toi, tauna hantomi mome'ewa lau, hantongo' mpotuku' -a, hantongo' uma.</s>
      <s id="b.MAT.10.36.2">Ana' tomane mposisala-ki tuama-na, ana' tobine mposisala-ki tina-na, minia mposisala-ki piniana-na.</s>
     </seg>
     <seg type="verse" id="b.MAT.10.37">
      <s id="b.MAT.10.37.1">"Tauna to mpoka'ahi' tina-na ba tuama-na meliu ngkai ahi' -na hi Aku', uma-i masipato' jadi' topetuku' -ku.</s>
      <s id="b.MAT.10.37.2">Tauna to mpoka'ahi' ana' -na meliu ngkai ahi' -na hi Aku', uma-i masipato' jadi' topetuku' -ku.</s>
     </seg>
     <seg type="verse" id="b.MAT.10.38">
      <s id="b.MAT.10.38.1">Tauna to jadi' topetuku' -ku ma'ala rarapai' -ki tauna to mpopaha'a kaju parika' -na pai' mpotuku' laa' -ku, apa' bate mporata kaparia-i mpai', ba paiana rapatehi mpu'u-i sabana petuku' -na hi Aku'.</s>
      <s id="b.MAT.10.38.2">Jadi', hema to uma sadia mporata kaparia hewa toe, uma-i masipato' jadi' topetuku' -ku.</s>
     </seg>
     <seg type="verse" id="b.MAT.10.39">
      <s id="b.MAT.10.39.1">Hema to mpobahaka konoa-na moto pai' mpotuku' -a nau' rapatehi-i mpai', hi'a-mi to mporata katuwua' to lompe'.</s>
      <s id="b.MAT.10.39.2">Aga hema to mpentaei konoa-na moto, uma-i mpai' mporata katuwua' to lompe'.</s>
     </seg>
     <seg type="verse" id="b.MAT.10.40">
      <s id="b.MAT.10.40.1">"Hema to mpotarima-koi, hibali mpotarima Aku' -ramo.</s>
      <s id="b.MAT.10.40.2">Hema to mpotarima-a, hibali mpotarima Alata'ala wo'o-ramo, apa' Hi'a-mi to mposuro-a.</s>
     </seg>
     <seg type="verse" id="b.MAT.10.41">
      <s id="b.MAT.10.41.1">Hema to mpotarima hadua suro Alata'ala apa' suro Alata'ala mpu'u-i, hi'a mpai' mporata hiwili-na hewa to rahiwili-ki tauna to nasuro Alata'ala.</s>
      <s id="b.MAT.10.41.2">Hema to mpotarima hadua tauna to monoa' apa' monoa' mpu'u-i, hi'a mpai' mporata hiwili-na hewa to rahiwili-ki tauna to monoa'.</s>
     </seg>
     <seg type="verse" id="b.MAT.10.42">
      <s id="b.MAT.10.42.1">Hema to mpotulungi hadua topetuku' -ku apa' topetuku' -ku mpu'u-i, bate mporata-ra hiwili-na hi eo mpeno.</s>
      <s id="b.MAT.10.42.2">Nau' ue mara-wadi nawai' -ki hadua topetuku' -ku to kedi' tuwu' -na, bate mporata-i mpai' hiwili-na."</s>
     </seg>
    </div>
    <div type="chapter" id="b.MAT.11">
     <seg type="verse" id="b.MAT.11.1">
      <s id="b.MAT.11.1.1">Kahudu-na Yesus mpotudui' ana'guru-na to hampulu' rodua, hilou-imi metudui' pai' mpopalele Kareba Lompe' hi rala ngata-ngata to mohu'.</s>
     </seg>
     <seg type="verse" id="b.MAT.11.2">
      <s id="b.MAT.11.2.1">Nto'u toe, Yohanes Topeniu' bula-na ratarungku'.</s>
      <s id="b.MAT.11.2.2">Na'epe Yohanes napa to napobago Kristus.</s>
      <s id="b.MAT.11.2.3">Toe pai' nahubui ba hangkuja dua topetuku' -na hilou hi Yesus mpekune' -i hewa toi:</s>
     </seg>
     <seg type="verse" id="b.MAT.11.3">
      <s id="b.MAT.11.3.1">"Ba Iko mpu'u-midi Magau' Topetolo' to najanci Alata'ala-e, ba ria-pidi to ntani' -na to kipopea?"</s>
      <s id="b.MAT.11.3.2">Hilou mpu'u-ramo mpoparata pompekunea' Yohanes toe hi Yesus.</s>
     </seg>
     <seg type="verse" id="b.MAT.11.4">
      <s id="b.MAT.11.4.1">Kana'epe-na Yesus pompekunea' toe, na'uli' -raka suro toera: "Nculii' -mokoi, uli' -ki retu hawe'ea napa to ni'epe pai' to nihilo:</s>
     </seg>
     <seg type="verse" id="b.MAT.11.5">
      <s id="b.MAT.11.5.1">To wero pehilo-mi, to kejo momako' monoa' -mi, topohaki' poko' mo'uri', to wongo pe'epe, tomate kupotuwu' nculii', pai' Kareba Lompe' kuparata-mi hi tauna to mpe'ahii' tuwu' -ra.</s>
     </seg>
     <seg type="verse" id="b.MAT.11.6">
      <s id="b.MAT.11.6.1">Marasi' -ra tauna to uma morara' nono-ra hi Aku'."</s>
     </seg>
     <seg type="verse" id="b.MAT.11.7">
      <s id="b.MAT.11.7.1">Kanculii' -ra suro Yohanes Topeniu' toera, mololita-imi Yesus hi ntodea, mpotompo'wiwi Yohanes.</s>
      <s id="b.MAT.11.7.2">Na'uli': "Napa patuju-ni hilou mpohirua' -ki Yohanes hi tana' to wao'?</s>
      <s id="b.MAT.11.7.3">Ba doko' -koi mpohilo tauna to morara' nono-na, to hewa pimpi to nawui ngolu' molue hilou tumai?</s>
      <s id="b.MAT.11.7.4">Uma-hawo, apa' uma hewa toe kehi-na Yohanes.</s>
     </seg>
     <seg type="verse" id="b.MAT.11.8">
      <s id="b.MAT.11.8.1">Jadi', hilou doko' mpohilo napa-dikoie?</s>
      <s id="b.MAT.11.8.2">Ba doko' mpohilo tauna to ncola pohea-na?</s>
      <s id="b.MAT.11.8.3">Uma wo'o-hawo, apa' tauna to ncola pohea-ra, hi tomi magau' -ra-wadi-hana.</s>
     </seg>
     <seg type="verse" id="b.MAT.11.9">
      <s id="b.MAT.11.9.1">Jadi', hilou doko' mpohilo napa-dikoie?</s>
      <s id="b.MAT.11.9.2">Ba doko' mpohilo nabi-dikoi?</s>
      <s id="b.MAT.11.9.3">Ane tetu, makono lia.</s>
      <s id="b.MAT.11.9.4">Apa' Yohanes tetui meliu ngkai nabi to ntani' -na.</s>
     </seg>
     <seg type="verse" id="b.MAT.11.10">
      <s id="b.MAT.11.10.1">Apa' hi'a tetu-mi to mporodo nono-ra ntodea mpotarima-a, hewa to te'uki' hi rala Buku Tomoroli' owi.</s>
      <s id="b.MAT.11.10.2">Na'uli' Alata'ala: `Hi'a toi-mi suro-ku, kuhubui-i meri'ulu ngkai Iko, bona mporodo ohea-nu.'"</s>
     </seg>
     <seg type="verse" id="b.MAT.11.11">
      <s id="b.MAT.11.11.1">Na'uli' wo'o-mi Yesus: "Mpu'u ku'uli' -kokoi: ngkai hawe'ea tauna to putu hi dunia' toi, uma ria haduaa to meliu kabohe tuwu' -na ngkai Yohanes Topeniu'.</s>
      <s id="b.MAT.11.11.2">Aga ngkai wae lau, marasi' mpu'u-ra tauna to jadi' ntodea-na Alata'ala hi rala Kamagaua' -na.</s>
      <s id="b.MAT.11.11.3">Nau' to kedi' lia tuwu' -ra, meliu kamarasi' -ra ngkai Yohanes.</s>
     </seg>
     <seg type="verse" id="b.MAT.11.12">
      <s id="b.MAT.11.12.1">Ngkai lomo' pobago-na Yohanes Topeniu' rata hi tempo toi, tauna to dada'a mpohuduwukui mpo'ewa topetuku' Alata'ala doko' mpokuasai-ra.</s>
     </seg>
     <seg type="verse" id="b.MAT.11.13">
      <s id="b.MAT.11.13.1">Ngkai nabi-nabi owi duu' hi Yohanes tempo toi, hawe'ea nabi pai' Atura Musa mpolowa napa to kana jadi'.</s>
     </seg>
     <seg type="verse" id="b.MAT.11.14">
      <s id="b.MAT.11.14.1">Ria nabi owi to mpolowa karata-na nculii' nabi Elia.</s>
      <s id="b.MAT.11.14.2">Jadi', ane dota nipangala', Yohanes toe-mile nabi Elia to ralowa owi-e.</s>
     </seg>
     <seg type="verse" id="b.MAT.11.15">
      <s id="b.MAT.11.15.1">Hema to tilingaa, pe'epei lompe'!</s>
     </seg>
     <seg type="verse" id="b.MAT.11.16">
      <s id="b.MAT.11.16.1">"Uma mowo tauna to tuwu' tempo toi!</s>
      <s id="b.MAT.11.16.2">Toi-mi lolita rapa' -ku to kurapai' -raka.</s>
      <s id="b.MAT.11.16.3">Hira' hewa ana' to mohura hi wiwi' karajaa to mpobawai ema' -ra,</s>
     </seg>
     <seg type="verse" id="b.MAT.11.17">
      <s id="b.MAT.11.17.1">ra'uli': `Kibawai-koi molalowe, uma-koi dota goe' dohe-kai.</s>
      <s id="b.MAT.11.17.2">Kibawai-koi motantangi', uma wo'o-koi dota geo' dohe-kai.'</s>
     </seg>
     <seg type="verse" id="b.MAT.11.18">
      <s id="b.MAT.11.18.1">Batua-na: Yohanes Topeniu' uma rapokonoi, Aku' wo'o uma rapokonoi.</s>
      <s id="b.MAT.11.18.2">Katumai-na Yohanes, mopuasa' -i pai' uma-i nginu to melanguhi.</s>
      <s id="b.MAT.11.18.3">Rapoka'oja' -i, ra'uli': `Kahawia' -i-hanale!'</s>
     </seg>
     <seg type="verse" id="b.MAT.11.19">
      <s id="b.MAT.11.19.1">Hiaa' katumai-ku Aku' Ana' Manusia', nginu-a pai' ngkoni' -a.</s>
      <s id="b.MAT.11.19.2">Rapoka'oja' wo'o-a-wadi, ra'uli': `Hilo-i!</s>
      <s id="b.MAT.11.19.3">Tojampa, topalangu-langu, bale-ra topesingara' paja' pai' doo-ra topojeko'!'</s>
      <s id="b.MAT.11.19.4">Aga nau' wae, ta'inca kamonoto-na patuju Alata'ala ane tanaa gau' topetuku' -na."</s>
     </seg>
     <seg type="verse" id="b.MAT.11.20">
      <s id="b.MAT.11.20.1">Ngkai ree, Yesus mpokamaro to Yahudi to mo'oha' hi ngata-ngata hi tana' Galilea, apa' nau' jau moto-mi nababehi anu mekoncehi hi ngata-ra, uma oa' -ra medea ngkai kehi-ra to dada'a.</s>
     </seg>
     <seg type="verse" id="b.MAT.11.21">
      <s id="b.MAT.11.21.1">Na'uli' Yesus: "Silaka-koi to Korazim pai' to Betsaida!</s>
      <s id="b.MAT.11.21.2">Wori' moto-mi tanda mekoncehi kubabehi hi ngata-ni, aga uma oa' -koi medea ngkai jeko' -ni.</s>
      <s id="b.MAT.11.21.3">Ane rapa' -na tanda mekoncehi toe rababehi hi rala ngata Tirus pai' Sidon, ke mahae-ramo-rana medea ngkai jeko' -ra, nau' bela-ra to Yahudi.</s>
      <s id="b.MAT.11.21.4">Ke mpo'ala' karu' -ramo rapohea, pai' mpohawui' woto-ra hante awu, tanda kasoho' nono-ra.</s>
     </seg>
     <seg type="verse" id="b.MAT.11.22">
      <s id="b.MAT.11.22.1">Jadi', bona ni'inca: hi Eo Kiama mpai', meliu-pi pehuku' -na Alata'ala hi koi' ngkai pehuku' -na hi to Tirus pai' to Sidon.</s>
     </seg>
     <seg type="verse" id="b.MAT.11.23">
      <s id="b.MAT.11.23.1">"Pai' koi' wo'o to Kapernaum!</s>
      <s id="b.MAT.11.23.2">Ha ni'uli' -koina wae, na'ongko' napomolangko-koi mpai' Alata'ala-e?</s>
      <s id="b.MAT.11.23.3">Uma-e'!</s>
      <s id="b.MAT.11.23.4">Natadi pai' nahuku' lau-dakoi mpai'.</s>
      <s id="b.MAT.11.23.5">Ane rapa' -na tanda mekoncehi to kubabehi hi ngata-ni tetu rababehi owi hi ngata Sodom, ke uma-hawo nakero Alata'ala, ke ria-pidi ngata toe duu' hewa toe-e lau.</s>
     </seg>
     <seg type="verse" id="b.MAT.11.24">
      <s id="b.MAT.11.24.1">Jadi', bona ni'inca: hi Eo Kiama mpai' meliu-pi pehuku' -na Alata'ala hi koi' ngkai pehuku' -na hi to Sodom owi."</s>
     </seg>
     <seg type="verse" id="b.MAT.11.25">
      <s id="b.MAT.11.25.1">Nto'u toe, Yesus mosampaya, na'uli': "O Mama, Pue' langi' pai' dunia'!</s>
      <s id="b.MAT.11.25.2">Mpo'uli' -a tarima kasi, apa' hawe'ea toe lau nupopohiloi-raka tauna to uma pe'incai, tapi' nuwunii' -raka tauna to nginca pai' tauna to pante,</s>
     </seg>
     <seg type="verse" id="b.MAT.11.26">
      <s id="b.MAT.11.26.1">apa' wae-mi konoa-nu Mama.</s>
     </seg>
     <seg type="verse" id="b.MAT.11.27">
      <s id="b.MAT.11.27.1">"Hawe'ea-na natonu-maka Tuama-ku.</s>
      <s id="b.MAT.11.27.2">Uma ria haduaa to mpo'incai-a, Aku' Ana' Alata'ala, muntu' Tuama-ku to mpo'inca-a.</s>
      <s id="b.MAT.11.27.3">Wae wo'o uma ria to mpo'incai-i Tuama-ku, muntu' Aku' Ana' -na to mpo'inca-i, pai' hema-hema to kupopo'incai kahema-nai Tuama-ku.</s>
     </seg>
     <seg type="verse" id="b.MAT.11.28">
      <s id="b.MAT.11.28.1">"Mai-mokoi omea to lenge', pai' to motomo kinolo-ni, Aku' moto mpobole kinolo-ni.</s>
     </seg>
     <seg type="verse" id="b.MAT.11.29">
      <s id="b.MAT.11.29.1">Kolo-mi kinolo to kupopokoloi-kokoi, pai' mpopetudui' -koi hi Aku', nirata moto mpai' kalompea' tuwu' kao' -ni.</s>
      <s id="b.MAT.11.29.2">Apa' mo'olu-a pai' dingki' nono-ku.</s>
     </seg>
     <seg type="verse" id="b.MAT.11.30">
      <s id="b.MAT.11.30.1">Hawa' -ku uma mokoro, pai' kinolo to kupopokoloi-kokoi monangko' -wadi."</s>
     </seg>
    </div>
    <div type="chapter" id="b.MAT.12">
     <seg type="verse" id="b.MAT.12.1">
      <s id="b.MAT.12.1.1">Hangkani, Yesus pai' ana'guru-na ntara rala bonea hi Eo Sabat, eo pepuea' -ra to Yahudi.</s>
      <s id="b.MAT.12.1.2">Bula-ra mpotara bonea toe, ana'guru-na mpotepo' wua' gandum pai' raru'a apa' mo'oro' -ra.</s>
     </seg>
     <seg type="verse" id="b.MAT.12.2">
      <s id="b.MAT.12.2.1">Ria to Parisi to mpohilo-ra.</s>
      <s id="b.MAT.12.2.2">To Parisi toera mpo'uli' -ki Yesus: "Hilo-dile ana'guru-nue!</s>
      <s id="b.MAT.12.2.3">Mpotiboki-ra atura agama-ta, mobago-ra hi eo pepuea'!"</s>
     </seg>
     <seg type="verse" id="b.MAT.12.3">
      <s id="b.MAT.12.3.1">Natompoi' Yesus: "Ha uma ria nibasa napa to nababehi Daud hante ema' -na owi apa' mo'oro' -ra-rawoe?</s>
     </seg>
     <seg type="verse" id="b.MAT.12.4">
      <s id="b.MAT.12.4.1">Mesua' -ramo hi rala tomi pepuea', pai' -ra mpokoni' roti to rapopepue' hi Alata'ala.</s>
      <s id="b.MAT.12.4.2">Ane ntuku' ada agama-ta, imam-wadi-hana to ma'ala mpokoni' roti toe.</s>
      <s id="b.MAT.12.4.3">Aga nau' wae, gau' -na Daud toe uma-hawo naposala'.</s>
     </seg>
     <seg type="verse" id="b.MAT.12.5">
      <s id="b.MAT.12.5.1">Penonoi wo'o napa to te'uki' hi rala Atura Musa: imam-imam hi rala Tomi Alata'ala, mobago moto-ra hi eo pepuea', hiaa' uma-hawo raposala'.</s>
     </seg>
     <seg type="verse" id="b.MAT.12.6">
      <s id="b.MAT.12.6.1">Jadi', peliu-nami Aku', apa' Aku' meliu ngkai Tomi Alata'ala.</s>
     </seg>
     <seg type="verse" id="b.MAT.12.8">
      <s id="b.MAT.12.8.1">Apa' Aku' Ana' Manusia', ria kuasa-ku mpo'uli' napa to ma'ala rababehi hi eo pepuea'.</s>
      <s id="b.MAT.12.8.2">"Hi rala Buku Tomoroli', Alata'ala mpo'uli' hewa toi: `Uma kuperapi' porewua to nipopepue' hi Aku'.</s>
      <s id="b.MAT.12.8.3">To kuperapi' -le, bona ma'ahi' -koi hi doo.'</s>
      <s id="b.MAT.12.8.4">Jadi', ane ke ni'inca-hawo batua-na lolita toe-e, ke uma-hawo nisalai' -ra to uma masala'."</s>
     </seg>
     <seg type="verse" id="b.MAT.12.9">
      <s id="b.MAT.12.9.1">Pe'ongko' -na Yesus ngkai ree, hilou-i hi hantomi tomi posampayaa to Yahudi.</s>
     </seg>
     <seg type="verse" id="b.MAT.12.10">
      <s id="b.MAT.12.10.1">Hi ree, ria hadua tauna to mate pale-na hamali.</s>
      <s id="b.MAT.12.10.2">Ba hangkuja dua tauna mpali' kasalaa' Yesus, meka' ba mobago-i-hana hi eo pepuea'.</s>
      <s id="b.MAT.12.10.3">Toe pai' mepekune' -ra hi Yesus, ra'uli': "Guru, ha ma'ala moto-hawo mpaka'uri' topeda' hi eo pepuea' -e?"</s>
     </seg>
     <seg type="verse" id="b.MAT.12.11">
      <s id="b.MAT.12.11.1">Natompoi' Yesus: "Rapa' -na ria bima-ta hama'a, pai' bima toe monawu' hi rala wulou'laa hi eo pepuea', ha tapelele' -imi hi rala wulou'laa-e!</s>
      <s id="b.MAT.12.11.2">Ha uma tahore-i nau' hi eo pepuea' -e!</s>
     </seg>
     <seg type="verse" id="b.MAT.12.12">
      <s id="b.MAT.12.12.1">Hiaa' manusia' meliu tuwu' -na ngkai bima.</s>
      <s id="b.MAT.12.12.2">Jadi' ane wae, ma'ala lia-ta mpotulungi tauna hi eo pepuea'."</s>
     </seg>
     <seg type="verse" id="b.MAT.12.13">
      <s id="b.MAT.12.13.1">Oti toe Yesus mpo'uli' -ki tauna to mate pale-na toei: "Tanoa pale-nu!"</s>
      <s id="b.MAT.12.13.2">Kanatanoa-nami-hawo pale-na, ncaliu mo'uri' -mi, moroho nculii' hewa pale-na to hamali.</s>
     </seg>
     <seg type="verse" id="b.MAT.12.14">
      <s id="b.MAT.12.14.1">Ngkai ree, malai-ramo to Parisi ngkai tomi posampayaa, pai' -ra mpali' akala bona Yesus rapatehi.</s>
     </seg>
     <seg type="verse" id="b.MAT.12.15">
      <s id="b.MAT.12.15.1">Na'inca Yesus karia-na patuju-ra to Parisi to dada'a hi Hi'a.</s>
      <s id="b.MAT.12.15.2">Toe pai' malai-imi ngkai ree, pai' wori' tauna to mpotuku' -i.</s>
      <s id="b.MAT.12.15.3">Mpaka'uri' -i hawe'ea-ra to peda'.</s>
     </seg>
     <seg type="verse" id="b.MAT.12.16">
      <s id="b.MAT.12.16.1">Pai' na'uli' -raka: "Neo' nitolele hilau napa to kubabehi-kokoi toi."</s>
     </seg>
     <seg type="verse" id="b.MAT.12.17">
      <s id="b.MAT.12.17.1">Jadi', madupa' -mi Lolita Alata'ala to napohowa' nabi Yesaya owi.</s>
      <s id="b.MAT.12.17.2">Hewa toi moni-na:</s>
     </seg>
     <seg type="verse" id="b.MAT.12.18">
      <s id="b.MAT.12.18.1">"Hi'a toi-mi Batua-ku to kupelihi, kupe'ahi' -i, pai' napakagoe' nono-ku.</s>
      <s id="b.MAT.12.18.2">Inoha' -ku kuwai' -ki.</s>
      <s id="b.MAT.12.18.3">Kamonoa' poparenta-ku naparata hi hawe'ea tauna.</s>
     </seg>
     <seg type="verse" id="b.MAT.12.19">
      <s id="b.MAT.12.19.1">Uma-i mehono', uma-i mejeu', uma napesukui mololita hi karajaa.</s>
     </seg>
     <seg type="verse" id="b.MAT.12.20">
      <s id="b.MAT.12.20.1">Tauna to lente pepangala' -ra, uma-ra na'oho'.</s>
      <s id="b.MAT.12.20.2">Natulungi-ra to ncaruku' mepangala'.</s>
      <s id="b.MAT.12.20.3">Mobago ncuu-i duu' -na poparenta-na Alata'ala to monoa' rata hi dunia'.</s>
     </seg>
     <seg type="verse" id="b.MAT.12.21">
      <s id="b.MAT.12.21.1">Hawe'ea manusia' mposarumaka-i."</s>
     </seg>
     <seg type="verse" id="b.MAT.12.22">
      <s id="b.MAT.12.22.1">Oti toe, ria wo'o tauna to tumai hi Yesus mpokeni hadua tauna to kahawia'.</s>
      <s id="b.MAT.12.22.2">Tauna toei, wero pai' uma-i howa' mololita.</s>
      <s id="b.MAT.12.22.3">Yesus mpaka'uri' -i, alaa-na pehilo pai' howa' -imi mololita.</s>
     </seg>
     <seg type="verse" id="b.MAT.12.23">
      <s id="b.MAT.12.23.1">Konce-ramo tauna to mpohilo toe, alaa-na momepekune' -ramo, ra'uli': "Meka' Hi'a toi-mi Magau' Topetolo' muli Magau' Daud to rajanci owi-e!"</s>
     </seg>
     <seg type="verse" id="b.MAT.12.24">
      <s id="b.MAT.12.24.1">Kara'epe-na to Parisi lolita toe, ra'uli': "Ah, kuasa-na tetu-le ngkai Beelzebul, magau' hawe'ea seta.</s>
      <s id="b.MAT.12.24.2">Toe-hawo pai' ria baraka' -na mpopalai seta-e."</s>
     </seg>
     <seg type="verse" id="b.MAT.12.25">
      <s id="b.MAT.12.25.1">Ntaa' na'inca-di Yesus napa to hi rala nono-rae.</s>
      <s id="b.MAT.12.25.2">Toe pai' na'uli' -raka: "Ane rapa' -na ria hadua magau', pai' ntodea hi rala kamagaua' -na ntora mome'ewa, bate mogero mpai' kamagaua' -na toe-e.</s>
      <s id="b.MAT.12.25.3">Ane tau hangata ba tau hantina ntora motuda', uma mpai' hintuwu' ngata ba posantinaa toe.</s>
     </seg>
     <seg type="verse" id="b.MAT.12.26">
      <s id="b.MAT.12.26.1">Wae wo'o hi kamagaua' seta.</s>
      <s id="b.MAT.12.26.2">Ane magau' seta mpopalai hingka seta-na, batua-na seta mpo'ewa hingka seta-na, alaa-na mogero mpai' kamagaua' -na seta toe.</s>
     </seg>
     <seg type="verse" id="b.MAT.12.27">
      <s id="b.MAT.12.27.1">Ni'uli' Aku' mpopalai seta hante kuasa ngkai Beelzebul.</s>
      <s id="b.MAT.12.27.2">Aga ria wo'o doo-ni moto to mpopalai seta.</s>
      <s id="b.MAT.12.27.3">Hante kuasa napa doo-ni tetu mpopalai seta?</s>
      <s id="b.MAT.12.27.4">Tantu hante kuasa Alata'ala.</s>
      <s id="b.MAT.12.27.5">Jadi', ngkai pobabehi doo-ni moto, monoto-mi kamasala' pebalihi-ni tetu.</s>
     </seg>
     <seg type="verse" id="b.MAT.12.28">
      <s id="b.MAT.12.28.1">Aku' mpopalai seta hante baraka' ngkai Inoha' Alata'ala.</s>
      <s id="b.MAT.12.28.2">Jadi', ngkai toe monoa' -mi ni'inca karata-nami tempo-na Alata'ala jadi' Magau' hi laintongo' -ni.</s>
     </seg>
     <seg type="verse" id="b.MAT.12.29">
      <s id="b.MAT.12.29.1">"Seta ma'ala rarapai' -ki tauna to parimuku.</s>
      <s id="b.MAT.12.29.2">Ane mesua' -ta hi rala tomi tauna to parimuku doko' mpo'ala' ihi' tomi-na, kana tahoo' ncala' -i, pai' lako' ma'ala tapatau' rewa-na.</s>
      <s id="b.MAT.12.29.3">Wae wo'o, ane Aku' mpopalai seta, batua-na, meliu kuasa-ku ngkai seta.</s>
     </seg>
     <seg type="verse" id="b.MAT.12.30">
      <s id="b.MAT.12.30.1">"Hema to uma tono' hi Aku', kakono-na bali' -ku-imi.</s>
      <s id="b.MAT.12.30.2">Hema to uma mpotulungi-a mobago, hi'a to mpobalinai' pobago-ku.</s>
     </seg>
     <seg type="verse" id="b.MAT.12.32">
      <s id="b.MAT.12.32.1">Jadi', bona ni'inca: hawe'ea jeko' pai' lolita pesapuaka manusia' ma'ala ra'ampungi.</s>
      <s id="b.MAT.12.32.2">Ane ria tauna to mposapuaka-a ka'Aku' -na Ana' Manusia', ma'ala-pidi te'ampungi sala' -na toe.</s>
      <s id="b.MAT.12.32.3">Aga ane mposapuaka-i Inoha' Tomoroli', uma ria ampungia-na, lompe' tempo toi, lompe' hi eo mpeno-na."</s>
     </seg>
     <seg type="verse" id="b.MAT.12.33">
      <s id="b.MAT.12.33.1">Na'uli' tena Yesus mpo'uli' -raka to Parisi: "Ane kaju to lompe' -i, lompe' wo'o-hawo wua' -na.</s>
      <s id="b.MAT.12.33.2">Ane kaju to uma lompe' -i, uma wo'o-hawo lompe' wua' -na.</s>
      <s id="b.MAT.12.33.3">Kalompe' -na kaju ba ka'uma-na, incana hi wua' -na.</s>
     </seg>
     <seg type="verse" id="b.MAT.12.34">
      <s id="b.MAT.12.34.1">Dada'a lia-koi!</s>
      <s id="b.MAT.12.34.2">Uma ami' -koi ma'ala mpohowa' lolita to lompe' -e, bo dada'a-dakoie.</s>
      <s id="b.MAT.12.34.3">Apa' napa ihi' nono-ta, toe wo'o to howa' hi wiwi-ta.</s>
     </seg>
     <seg type="verse" id="b.MAT.12.35">
      <s id="b.MAT.12.35.1">Tauna to lompe' -hana, bate mpohowa' lolita to lompe' -ra, apa' ntora mpoinono-ra to lompe'.</s>
      <s id="b.MAT.12.35.2">Wae wo'o tauna to dada'a, dada'a wo'o lolita-ra, apa' ntora mpoinono to dada'a-ra.</s>
     </seg>
     <seg type="verse" id="b.MAT.12.36">
      <s id="b.MAT.12.36.1">Jadi', bona ni'inca: hi Eo Kiama mpai', butu dua tauna kana mpotangku butu mela lolita-na.</s>
      <s id="b.MAT.12.36.2">Nau' lolita to uma motuju, kana natangku.</s>
     </seg>
     <seg type="verse" id="b.MAT.12.37">
      <s id="b.MAT.12.37.1">Apa' ngkai lolita-ta moto-hawo mpai', rabotuhi kamasala' -ta ba kamonoa' -ta."</s>
     </seg>
     <seg type="verse" id="b.MAT.12.38">
      <s id="b.MAT.12.38.1">Oti toe, ba hangkuja dua guru agama pai' to Parisi mpo'uli' -ki Yesus: "Guru, doko' -ka-kaina mpohilo-ko mpobabehi tanda to mekoncehi, bona monoa' ki'inca kangkai Alata'ala-na mpu'u-ko."</s>
     </seg>
     <seg type="verse" id="b.MAT.12.39">
      <s id="b.MAT.12.39.1">Na'uli' Yesus: "Uma mowo kada'a-ni koi' tetu lau!</s>
      <s id="b.MAT.12.39.2">Meleli' oa' -ko-koina ngkai Alata'ala!</s>
      <s id="b.MAT.12.39.3">Merapi' -koi bona kupopohiloi-koi tanda to mekoncehi.</s>
      <s id="b.MAT.12.39.4">Aga uma hanyalaa tanda mekoncehi to rapopohiloi-kokoi.</s>
      <s id="b.MAT.12.39.5">Sampale to rapopohiloi-kokoi, tanda hewa to jadi' hi nabi Yunus owi.</s>
     </seg>
     <seg type="verse" id="b.MAT.12.40">
      <s id="b.MAT.12.40.1">Hewa nabi Yunus tolu eo tolu mengi hi rala ta'i uru bohe, wae wo'o mpai' Aku' Ana' Manusia' hi rala daeo' tolu eo tolu mengi.</s>
     </seg>
     <seg type="verse" id="b.MAT.12.41">
      <s id="b.MAT.12.41.1">Hi Eo Kiama mpai', pue' ngata Niniwe rapotuwu' nculii' hangkaa-ngkania hante koi' to tuwu' tempo toi, pai' -ra mpotudo' sala' -ni.</s>
      <s id="b.MAT.12.41.2">Apa' hira', medea-ramo-rana ngkai jeko' -ra kampo'epe-ra pololita nabi Yunus.</s>
      <s id="b.MAT.12.41.3">Hiaa' ria-mi hi laintongo' -ni to meliu kabohe tuwu' -na ngkai nabi Yunus, aga uma oa' nipangala' lolita-na.</s>
     </seg>
     <seg type="verse" id="b.MAT.12.42">
      <s id="b.MAT.12.42.1">Wae wo'o hi Eo Kiama, raja bine ngkai Selatan rapotuwu' nculii' hangkaa-ngkania hante koi' to tuwu' tempo toi, pai' natudo' sala' -ni.</s>
      <s id="b.MAT.12.42.2">Apa' momako' -i tumai ngkai ngata-na to molaa lia, apa' doko' mpu'u-i mpo'epe lolita Magau' Salomo to pante lia.</s>
      <s id="b.MAT.12.42.3">Hiaa' ria-mi hi laintongo' -ni to meliu kabohe tuwu' -na ngkai Salomo, aga uma oa' nipangala' lolita-na.</s>
     </seg>
     <seg type="verse" id="b.MAT.12.43">
      <s id="b.MAT.12.43.1">"Tauna to dada'a to tuwu' tempo toi ma'ala rarapai' -ki hadua tauna to napesuai' anudaa'.</s>
      <s id="b.MAT.12.43.2">Malai-imi anudaa' ngkai tau toei, pai' -i modao' -dao' hi kawaoa' -na mpali' po'ohaa' -na.</s>
      <s id="b.MAT.12.43.3">Apa' uma ria naruai', na'uli' -mi: `Agina nculii' lau-ama hi po'ohaa' to kupalahii toe wengi ria.'</s>
     </seg>
     <seg type="verse" id="b.MAT.12.44">
      <s id="b.MAT.12.44.1">Ponculi' -nami hilou hi tauna to napalahii-e wengi, nahilo-hawo uma ria to mpo'ohai' -i.</s>
      <s id="b.MAT.12.44.2">Tauna toei hewa tomi to boa-wadi, molela' tepehaii, hinapa' hiloa-na.</s>
     </seg>
     <seg type="verse" id="b.MAT.12.45">
      <s id="b.MAT.12.45.1">Toe pai' hilou ncala' -i mpokio' pitu hingka anudaa' -na to meliu kadada'a-ra ngkai hi'a.</s>
      <s id="b.MAT.12.45.2">Tumai-ramo mesua' hi tauna to napalahii toe-e wengi, pai' mo'oha' -ramo hi ree.</s>
      <s id="b.MAT.12.45.3">Ka'omea-na tampai kampe'ahii' tauna toei ngkai lomo' -na.</s>
      <s id="b.MAT.12.45.4">Wae wo'o mpai' to majadi' hi tauna to dada'a tempo toi: meliu lau-mi mpai' kasilaka-ra, apa' oja' -ra mpotarima-a."</s>
     </seg>
     <seg type="verse" id="b.MAT.12.46">
      <s id="b.MAT.12.46.1">Bula-na Yesus mololita-pidi mpololitai tauna to wori', rata-mi tina-na hante ompi' -ompi' -na.</s>
      <s id="b.MAT.12.46.2">Mokore-ra hi mali tomi doko' mpololitai-i.</s>
     </seg>
     <seg type="verse" id="b.MAT.12.47">
      <s id="b.MAT.12.47.1">Hadua tauna mpo'uli' -ki Yesus: "Guru, oe-ra ria tina-nu pai' ompi' -nu hi mali-na, doko' mpohirua' -koko."</s>
     </seg>
     <seg type="verse" id="b.MAT.12.49">
      <s id="b.MAT.12.49.1">Ngkai ree, Yesus mpotudo' ana'guru-na pai' na'uli': "Ane tina-ku pai' ompi' -kule, hira' toe-ramo lau.</s>
     </seg>
     <seg type="verse" id="b.MAT.12.50">
      <s id="b.MAT.12.50.1">Apa' hema-hema to mpobabehi konoa Tuama-ku to hi rala suruga, hira' -mi ompi' -ku pai' hira' -mi tina-ku."</s>
     </seg>
    </div>
    <div type="chapter" id="b.MAT.13">
     <seg type="verse" id="b.MAT.13.1">
      <s id="b.MAT.13.1.1">Hi eo toe wo'o, malai-imi Yesus ngkai tomi toe hilou hi wiwi' rano, pai' -i mohura.</s>
     </seg>
     <seg type="verse" id="b.MAT.13.2">
      <s id="b.MAT.13.2.1">Wori' lia tauna morumpu mpotololiki-i, toe pai' hilou-imi mpohawi' sakaya, mohura hi rala-na, pai' tauna to wori' mokore hi talinti.</s>
     </seg>
     <seg type="verse" id="b.MAT.13.3">
      <s id="b.MAT.13.3.1">Wori' nyala lolita rapa' natudui' -raka, na'uli': "Ria hadua topohawu' hilou mohawu'.</s>
     </seg>
     <seg type="verse" id="b.MAT.13.4">
      <s id="b.MAT.13.4.1">Rala mpohawu' -na toe, ria hawua' -na to monawu' hi mata ohea.</s>
      <s id="b.MAT.13.4.2">Rata danci mpotilo' hawua' toe duu' -na oti.</s>
     </seg>
     <seg type="verse" id="b.MAT.13.5">
      <s id="b.MAT.13.5.1">Ria wo'o to monawu' hi tana' to watua, hangkedi' -wadi tana' -na.</s>
      <s id="b.MAT.13.5.2">Hinawu' -na toe sohi' lia tuwu', apa' moreni' tana' -na.</s>
     </seg>
     <seg type="verse" id="b.MAT.13.6">
      <s id="b.MAT.13.6.1">Kamorani' -na eo, molaju-imi duu' -na bangi, apa' uma monala rali' -na.</s>
     </seg>
     <seg type="verse" id="b.MAT.13.7">
      <s id="b.MAT.13.7.1">Ria wo'o to monawu' hi laintongo' rui.</s>
      <s id="b.MAT.13.7.2">Tuwu' rui mpo'upi' hinawu' toe, alaa-na mate.</s>
     </seg>
     <seg type="verse" id="b.MAT.13.8">
      <s id="b.MAT.13.8.1">Ria wo'o hawua' to monawu' hi tana' to morudu'.</s>
      <s id="b.MAT.13.8.2">Mowua' hawua' toe, ria to ha'atu ngkani ngkai hinawu' -na, ria to ono mpulu', ria to tolu mpulu'.</s>
     </seg>
     <seg type="verse" id="b.MAT.13.9">
      <s id="b.MAT.13.9.1">Hema-koi to tilingaa, pe'epei lompe'!"</s>
     </seg>
     <seg type="verse" id="b.MAT.13.10">
      <s id="b.MAT.13.10.1">Tumai-ramo ana'guru-na mpomohui' -i, pai' -ra mepekune', ra'uli': "Guru, napa pai' mpake' lolita rapa' -ko ane mpotudui' ntodea-e?"</s>
     </seg>
     <seg type="verse" id="b.MAT.13.11">
      <s id="b.MAT.13.11.1">Na'uli' Yesus: "Owi, Alata'ala ko'ia mpopo'incai manusia' beiwa-i mpai' jadi' Magau' hi dunia'.</s>
      <s id="b.MAT.13.11.2">Aga hewa toe lau, napopo'incai-mokoi tudui' toe.</s>
      <s id="b.MAT.13.11.3">Tapi' ane ntodea-hana, uma napiliu-ra omea mpo'inca tudui' toe.</s>
      <s id="b.MAT.13.11.4">Toe pai' kuwalatu-raka hante lolita rapa'.</s>
     </seg>
     <seg type="verse" id="b.MAT.13.12">
      <s id="b.MAT.13.12.1">Tauna to mpotarima Lolita Alata'ala, ranotohi nono-ra bona kawoo-woria' Lolita Alata'ala to ra'inca.</s>
      <s id="b.MAT.13.12.2">Aga tauna to uma dota mpotarima Lolita Alata'ala, nau' ria hangkedi' to ra'inca, ra'alai' lau-ra.</s>
     </seg>
     <seg type="verse" id="b.MAT.13.13">
      <s id="b.MAT.13.13.1">Toe pai' mololita hante lolita rapa' -ae ane mpololitai-a ntodea, apa' tilingaa moto-ra aga uma ra'incai batua-na to ra'epe.</s>
      <s id="b.MAT.13.13.2">Mataa moto-ra aga uma ra'incai batua-na to rahilo.</s>
     </seg>
     <seg type="verse" id="b.MAT.13.14">
      <s id="b.MAT.13.14.1">Ngkai toe, madupa' -mi Lolita Alata'ala to napohowa' nabi Yesaya owi.</s>
      <s id="b.MAT.13.14.2">Hewa toi moni-na: `Pe'epe moto-ra, aga uma oa' ra'incai batua-na.</s>
      <s id="b.MAT.13.14.3">Pehilo moto-ra, aga hewa to uma oa' rahiloi mpu'u.</s>
     </seg>
     <seg type="verse" id="b.MAT.13.15">
      <s id="b.MAT.13.15.1">Apa' moko'o nono-ra, mengkawongo-ra pai' mengkawero-ra: oja' -ra pehilo hante mata-ra, oja' -ra pe'epe hante tilinga-ra, oja' -ra ranotohi nono-ra.</s>
      <s id="b.MAT.13.15.2">Toe pai' uma-ra mpai' nculii' hi Aku', pai' uma-ra kuwai' kalompea'.'"</s>
     </seg>
     <seg type="verse" id="b.MAT.13.16">
      <s id="b.MAT.13.16.1">Na'uli' wo'o-mi Yesus mpo'uli' -raka ana'guru-na: "Aga koi', uma mowo kamarasi' -ni, apa' nihilo-mi-koina napa to kubabehi, pai' ni'epe-mi-koina tudui' -ku.</s>
     </seg>
     <seg type="verse" id="b.MAT.13.17">
      <s id="b.MAT.13.17.1">Mpu'u-mpu'u ku'uli' -kokoi: wori' nabi pai' tauna to monoa' owi to doko' mpohilo napa to nihilo koi' toi, aga uma-rana rahiloi.</s>
      <s id="b.MAT.13.17.2">Doko' lia-ra mpo'epe napa to ni'epe-mi koi', aga uma-rana ra'epei.</s>
     </seg>
     <seg type="verse" id="b.MAT.13.18">
      <s id="b.MAT.13.18.1">"Pe'epei, ku'uli' -kokoi napa batua-na lolita rapa' topohawu' toe we'i.</s>
     </seg>
     <seg type="verse" id="b.MAT.13.19">
      <s id="b.MAT.13.19.1">Hawua' to monawu' hi mata ohea mpobatuai tauna to mpo'epe moto kareba to mpo'uli' beiwa Alata'ala jadi' Magau', aga uma rapoinono.</s>
      <s id="b.MAT.13.19.2">Rata anudaa' mpohagoi-ra lolita toe ngkai rala nono-ra.</s>
     </seg>
     <seg type="verse" id="b.MAT.13.20">
      <s id="b.MAT.13.20.1">"Hawua' to monawu' hi tana' to watua-hawo mpobatuai tauna to mpo'epe Kareba Lompe', ncaliu goe' nono-ra mpo'epe.</s>
     </seg>
     <seg type="verse" id="b.MAT.13.21">
      <s id="b.MAT.13.21.1">Aga uma moroho pepangala' -ra, toe pai' uma-ra ntaha mahae.</s>
      <s id="b.MAT.13.21.2">Ane rabalinai' -ra ba rapakasusa' sabana pepangala' -ra hi Kareba Lompe' toe, kamo'ungkere' -rami.</s>
     </seg>
     <seg type="verse" id="b.MAT.13.22">
      <s id="b.MAT.13.22.1">"Hawua' to monawu' hi olo' rui-hawo mpobatuai tauna to mpo'epe Lolita Alata'ala, aga sese' -ra ntora mpenonoi katuwu' -ra hi rala dunia' -wadi, pai' doko' -ra mporumpu rewa dunia' -wadi.</s>
      <s id="b.MAT.13.22.2">Hawe'ea toe mposesei' -ra, alaa-na uma ria po'ohaa' Lolita Alata'ala hi rala nono-ra, pai' uma ria kalaua-na Lolita toe hi katuwu' -ra.</s>
     </seg>
     <seg type="verse" id="b.MAT.13.23">
      <s id="b.MAT.13.23.1">"Hawua' to monawu' hi tana' to morudu' -hawo mpobatuai tauna to mpo'epe Lolita Alata'ala pai' rapoinono mpu'u.</s>
      <s id="b.MAT.13.23.2">Hi tauna toe-ramo Lolita Alata'ala mowua' mpu'u.</s>
      <s id="b.MAT.13.23.3">Ria to mowua' hangkedi', ria to mowua' wori', ria to mowua' wori' lia."</s>
     </seg>
     <seg type="verse" id="b.MAT.13.24">
      <s id="b.MAT.13.24.1">Yesus mpololita hanyala-pi lolita rapa' hi ntodea, na'uli': "Ane Alata'ala jadi' Magau' hi dunia', kajadi' -na hewa jarita toi: Hadua topobonea hilou mpohawu' hinawu' to lompe' hi bonea-na.</s>
     </seg>
     <seg type="verse" id="b.MAT.13.25">
      <s id="b.MAT.13.25.1">Rala-na hamengi bula tauna leta', rata bali' -na topobonea toei, mpohawui' bonea toe hante wua' kowo' to neo' hibalia pae poraui-na, pai' -i malai.</s>
     </seg>
     <seg type="verse" id="b.MAT.13.26">
      <s id="b.MAT.13.26.1">Tuwu' mpu'u-mi pae toe duu' -na huwu, incana wo'o-mi-hawo kowo' hi olo' pae.</s>
     </seg>
     <seg type="verse" id="b.MAT.13.27">
      <s id="b.MAT.13.27.1">Rata-ramo to ngkoni' gaji' mpo'uli' -ki topobonea toei: `Tuama, hawua' to lompe' moto-di to tahawu' -e.</s>
      <s id="b.MAT.13.27.2">Ngkaiapa-di kowo' toe-e ria?'</s>
     </seg>
     <seg type="verse" id="b.MAT.13.28">
      <s id="b.MAT.13.28.1">"Na'uli' pue' bonea toei: `Tetu-le pobago bali' -ta.'</s>
      <s id="b.MAT.13.28.2">"Ngkai ree, ra'uli' wo'o-mi to ngkoni' gaji' toera: `Ane nupokono, hilou kiwuka kowo' toe ria!'</s>
     </seg>
     <seg type="verse" id="b.MAT.13.29">
      <s id="b.MAT.13.29.1">"Na'uli' pue' bonea: `Neo', apa' ane niwuka kowo' -na, nipoiwukai mpai' pae-na.</s>
     </seg>
     <seg type="verse" id="b.MAT.13.30">
      <s id="b.MAT.13.30.1">Pelele' moto-mi kowo' tuwu' hangkaa-ngkania hante pae, duu' -na tempo mepae.</s>
      <s id="b.MAT.13.30.2">Kuhubui-ra-damo topepae mpowuka ulu kowo', rarumpu, ratomo' pai' rasuwe.</s>
      <s id="b.MAT.13.30.3">Oti toe, pai' lako' rapalimpuru-di pae-e, pai' ratimamahi hi rala wilulu-ku.'"</s>
     </seg>
     <seg type="verse" id="b.MAT.13.31">
      <s id="b.MAT.13.31.1">Oti toe Yesus mpo'uli' tena hanyala-pi lolita rapa' hi ntodea, na'uli': "Ane Alata'ala jadi' Magau' hi dunia', kajadi' -na hewa jarita toi: Ria hadua tauna ngala' unto' hawi, lou nahawu' hi pampa-na.</s>
     </seg>
     <seg type="verse" id="b.MAT.13.32">
      <s id="b.MAT.13.32.1">Unto' toe monete' lia, meliu kakedi' -na ngkai unto' to ntani' -na.</s>
      <s id="b.MAT.13.32.2">Aga ane tuwu' -i-damo, meliu-mi kabohe-na ngkai ngkojo to ntani' -na.</s>
      <s id="b.MAT.13.32.3">Tuwu' -i hewa hangkaju kaju, alaa-na rata danci mpobabehi peta-ra hi ra'a-na."</s>
     </seg>
     <seg type="verse" id="b.MAT.13.33">
      <s id="b.MAT.13.33.1">Ria-pi hanyala lolita rapa' to na'uli' hi ntodea.</s>
      <s id="b.MAT.13.33.2">Na'uli': "Ane Alata'ala jadi' Magau' hi dunia', kajadi' -na hewa toi: Hadua tobine mpo'ala' ragi hangkedi', nagalo hante lunu to wori'.</s>
      <s id="b.MAT.13.33.3">Mahae-hae, woke' -mi omea."</s>
     </seg>
     <seg type="verse" id="b.MAT.13.34">
      <s id="b.MAT.13.34.1">Yesus mpotudui' ntodea hawe'ea toe we'i lau mpake' lolita rapa'.</s>
      <s id="b.MAT.13.34.2">Uma ria to natudui' -raka ane uma hante lolita rapa'.</s>
     </seg>
     <seg type="verse" id="b.MAT.13.35">
      <s id="b.MAT.13.35.1">Ngkai toe, madupa' -mi lolita to na'uki' nabi owi-e: Kutudui' -ra hante lolita rapa'.</s>
      <s id="b.MAT.13.35.2">Kuparata-raka tudui' to tewunii' ngkai lomo' kajadi' dunia'."</s>
     </seg>
     <seg type="verse" id="b.MAT.13.36">
      <s id="b.MAT.13.36.1">Oti toe, Yesus mpalahii tauna to wori' toera, pai' -i mesua' hi rala tomi.</s>
      <s id="b.MAT.13.36.2">Tumai-ramo ana'guru-na mpomohui' -i, ra'uli': "Guru, uli' -kakai pe' batua lolita rapa' kowo' to hi olo' pae-e."</s>
     </seg>
     <seg type="verse" id="b.MAT.13.37">
      <s id="b.MAT.13.37.1">Na'uli' Yesus: "Pue' bonea to mpohawu' hawua' to lompe' -le, mpobatuai Aku' -mi, Ana' Manusia'.</s>
     </seg>
     <seg type="verse" id="b.MAT.13.38">
      <s id="b.MAT.13.38.1">Bonea, mpobatuai dunia' toi.</s>
      <s id="b.MAT.13.38.2">Hawua' to lompe', mpobatuai tauna to jadi' ntodea-na Alata'ala hi rala Kamagaua' -na.</s>
      <s id="b.MAT.13.38.3">Kowo' mpobatuai tauna to mpotuku' Magau' Anudaa'.</s>
     </seg>
     <seg type="verse" id="b.MAT.13.39">
      <s id="b.MAT.13.39.1">Bali' to mpohawu' kowo', hi'a-mi Magau' Anudaa'.</s>
      <s id="b.MAT.13.39.2">Tempo mepae, mpobatuai Eo Kiama.</s>
      <s id="b.MAT.13.39.3">Pai' tauna topepae, mpobatuai mala'eka.</s>
     </seg>
     <seg type="verse" id="b.MAT.13.40">
      <s id="b.MAT.13.40.1">Hewa kowo' rarumpu pai' rasuwe, wae wo'o mpai' tauna to dada'a nto'u Eo Kiama.</s>
     </seg>
     <seg type="verse" id="b.MAT.13.41">
      <s id="b.MAT.13.41.1">Aku' Ana' Manusia' mpohubui mala'eka-ku hilou mporumpu hawe'ea to dada'a pai' hawe'ea to mepahala'nawu' ngkai laintongo' ntodea-ku.</s>
     </seg>
     <seg type="verse" id="b.MAT.13.42">
      <s id="b.MAT.13.42.1">Hawe'ea tauna toera ratadi hi rala apu to wewo'.</s>
      <s id="b.MAT.13.42.2">Hi ria-ra mpai' ntora geo' pai' ntodohaka.</s>
     </seg>
     <seg type="verse" id="b.MAT.13.43">
      <s id="b.MAT.13.43.1">Tapi' tauna to monoa' po'ingku-ra, uma mpai' mowo kabohe tuwu' -ra nto'u toe.</s>
      <s id="b.MAT.13.43.2">Mehini-ra hewa eo hi rala Kamagaua' Alata'ala Tuama-ra.</s>
      <s id="b.MAT.13.43.3">Hema to tilingaa, pe'epei lompe'!"</s>
     </seg>
     <seg type="verse" id="b.MAT.13.44">
      <s id="b.MAT.13.44.1">Na'uli' Yesus: "Ane kita' jadi' ntodea-na Alata'ala hi rala Kamagaua' -na, toe meliu kalompe' -na ngkai hawe'ea to ntani' -na.</s>
      <s id="b.MAT.13.44.2">Kajadi' -na hewa lolita rapa' toi: Hadua tauna mporua' bulawa to tetawu hi rala tana', masuli' lia oli-na, kaliliu natawuhi nculii'.</s>
      <s id="b.MAT.13.44.3">Ngkai kagoe' nono-na, kahilou-nami hi tomi-na mpobalu' hawe'ea rewa-na, na'oli-ki tana' pomporuaa' -na bulawa toe.</s>
     </seg>
     <seg type="verse" id="b.MAT.13.45">
      <s id="b.MAT.13.45.1">"Wae wo'o, ane kita' jadi' ntodea-na Alata'ala hi rala Kamagaua' -na, kajadi' -na hewa lolita rapa' toi: Ria hadua padaga to mpali' hanyala watu to rahanga' mutiara.</s>
     </seg>
     <seg type="verse" id="b.MAT.13.46">
      <s id="b.MAT.13.46.1">Wae kanarua' -na hameha' mutiara to masuli' lia oli-na, kahilou-nami mpobalu' hawe'ea rewa-na, pai' na'oli-ki mutiara toe.</s>
     </seg>
     <seg type="verse" id="b.MAT.13.47">
      <s id="b.MAT.13.47.1">"Ane Alata'ala jadi' Magau' hi dunia', kajadi' -na hewa lolita rapa' toi: Hameha' jala' to bohe ratene' hi rala rano.</s>
      <s id="b.MAT.13.47.2">Wori' nyala bau' mesua' hi rala-na.</s>
     </seg>
     <seg type="verse" id="b.MAT.13.48">
      <s id="b.MAT.13.48.1">Ka'ihia' -nami jala', topebau' mpohore jala' -ra hilou hi role-na, pai' mohura-ramo mpopelihi bau' woko' jala' -ra.</s>
      <s id="b.MAT.13.48.2">To lompe' rapuna' hi pontu'ua-ra, to uma lompe' rapetadi.</s>
     </seg>
     <seg type="verse" id="b.MAT.13.49">
      <s id="b.MAT.13.49.1">Wae-mi mpai' hi Eo Kiama-e: mala'eka-mala'eka hilou mpogaa' tauna to dada'a pai' tauna to monoa'.</s>
     </seg>
     <seg type="verse" id="b.MAT.13.50">
      <s id="b.MAT.13.50.1">Tauna to dada'a rapetadi hi rala apu naraka.</s>
      <s id="b.MAT.13.50.2">Hi ria-ra mpai' ntora geo' pai' ntodohaka."</s>
     </seg>
     <seg type="verse" id="b.MAT.13.51">
      <s id="b.MAT.13.51.1">Oti toe, Yesus mpekune' -ra ana'guru-na, na'uli': "Ha nipaha wa lolita rapa' -ku toe-e we'i lau?"</s>
      <s id="b.MAT.13.51.2">Ratompoi': "Kipaha moto."</s>
     </seg>
     <seg type="verse" id="b.MAT.13.52">
      <s id="b.MAT.13.52.1">Ngkai ree, na'uli' wo'o-miraka: "Ane wae, oi wo'o-pi hanyala lolita rapa' -ku: Ane ria guru agama Yahudi to mpopetudui' tudui' to mpo'uli' kamoparenta-na Alata'ala jadi' Magau' -ta, guru agama toe ma'ala rarapai' -ki pue' tomi: ngkai pontimamahia rewa-na na'ue' pai' napopehuwu rewa to hae pai' rewa to bo'u wo'o."</s>
     </seg>
     <seg type="verse" id="b.MAT.13.53">
      <s id="b.MAT.13.53.1">Kahudu-na Yesus mpololita hawe'ea lolita rapa' toe, malai-imi ngkai ree,</s>
     </seg>
     <seg type="verse" id="b.MAT.13.54">
      <s id="b.MAT.13.54.1">hilou hi ngata-na moto.</s>
      <s id="b.MAT.13.54.2">Hi ria-i metudui' hi rala tomi posampayaa.</s>
      <s id="b.MAT.13.54.3">Konce-ramo tauna to mpo'epe lolita-na, ra'uli': "Hema-di to mpotudui' -i pai' -i pante hewa toe-e?</s>
      <s id="b.MAT.13.54.4">Pai' ngkaiapa baraka' -na mpobabehi anu mekoncehi-e?</s>
     </seg>
     <seg type="verse" id="b.MAT.13.55">
      <s id="b.MAT.13.55.1">Bo ana' topowangu tomi-i-wadi-hawo.</s>
      <s id="b.MAT.13.55.2">Tina-na, Maria.</s>
      <s id="b.MAT.13.55.3">Ompi' -na hira' Yakobus, Yusuf, Simon pai' Yudas.</s>
     </seg>
     <seg type="verse" id="b.MAT.13.56">
      <s id="b.MAT.13.56.1">Ompi' -na tobine, ria omea wo'o-ra dohe-ta hi rehe'i.</s>
      <s id="b.MAT.13.56.2">Napa-di-hana pai' ria-ki baraka' -na mpobabehi hawe'ea toe-e lau?"</s>
     </seg>
     <seg type="verse" id="b.MAT.13.57">
      <s id="b.MAT.13.57.1">Toe pai' oja' -ra mepangala' hi Yesus.</s>
      <s id="b.MAT.13.57.2">Ngkai ree, Yesus mpo'uli' -raka: "Hadua nabi bate rabila' hiapa kahilouaa-na.</s>
      <s id="b.MAT.13.57.3">Aga hi ngata-na pai' hi tomi-na moto, uma lau-i rabila'."</s>
     </seg>
     <seg type="verse" id="b.MAT.13.58">
      <s id="b.MAT.13.58.1">Toe pai' Yesus uma mpobabehi wori' tanda mekoncehi hi ria, apa' uma-ra mepangala'.</s>
     </seg>
    </div>
    <div type="chapter" id="b.MAT.14">
     <seg type="verse" id="b.MAT.14.1">
      <s id="b.MAT.14.1.1">Nto'u toe topoparenta hi Galilea, Herodes Antipas.</s>
      <s id="b.MAT.14.1.2">Na'epe Herodes napa to nababehi Yesus.</s>
     </seg>
     <seg type="verse" id="b.MAT.14.2">
      <s id="b.MAT.14.2.1">Toe pai' na'uli' -raka topobago-na: "Bate Yohanes Topeniu' -le Yesus toei lou!</s>
      <s id="b.MAT.14.2.2">Tuwu' nculii' -imi!</s>
      <s id="b.MAT.14.2.3">Toe-hana pai' ria baraka' -na mpobabehi tanda to mekoncehi."</s>
     </seg>
     <seg type="verse" id="b.MAT.14.4">
      <s id="b.MAT.14.4.1">Hewa toi tutura kamate-na Yohanes Topeniu'.</s>
      <s id="b.MAT.14.4.2">Magau' Herodes mpo'ago Herodias, tobine ompi' -na moto to rahanga' Filipus.</s>
      <s id="b.MAT.14.4.3">Wori' ngkani Yohanes mpokamaro Herodes ngkai gau' -na toe, na'uli' -ki: "Uma-ko ma'ala mpotobine tobine tetui!</s>
      <s id="b.MAT.14.4.4">Gau' -nu tetu mpotiboki Atura Musa!"</s>
      <s id="b.MAT.14.4.5">Ngkai ree, Herodes mpopahawa' tantara-na mpohoko' Yohanes.</s>
      <s id="b.MAT.14.4.6">Rahoko' mpu'u-imi, rahoo', pai' -i ratarungku'.</s>
     </seg>
     <seg type="verse" id="b.MAT.14.5">
      <s id="b.MAT.14.5.1">Kakono-na, Herodes doko' mpopatehi lau-imi, aga me'eka' -i mpoka'eka' ntodea, apa' ra'uli' ntodea, Yohanes toe hadua nabi.</s>
     </seg>
     <seg type="verse" id="b.MAT.14.6">
      <s id="b.MAT.14.6.1">Ngkai ree, nto'u-na Herodes mpobabehi karamea mpokiwoi eo kaputua-na, ana' -na Herodias tobine modero' hi nyanyoa torata.</s>
      <s id="b.MAT.14.6.2">Goe' lia-i Herodes mpohilo podero' -na.</s>
     </seg>
     <seg type="verse" id="b.MAT.14.7">
      <s id="b.MAT.14.7.1">Nakeni kagoe' -na rahi, mojanci pai' mosumpa-i hi toronaa toei, na'uli' -ki: "Napa-napa to nuperapi', bate kuwai' -ko!"</s>
     </seg>
     <seg type="verse" id="b.MAT.14.8">
      <s id="b.MAT.14.8.1">Mpo'epe toe, Herodias mpo'ukei' ana' -na bona mperapi' woo' Yohanes Topeniu'.</s>
      <s id="b.MAT.14.8.2">Jadi', na'uli' toronaa toei mpo'uli' -ki Herodes: "Merapi' -a woo' -na Yohanes Topeniu' ratu'u hi lolo dula toi!"</s>
     </seg>
     <seg type="verse" id="b.MAT.14.9">
      <s id="b.MAT.14.9.1">Mpo'epe pomperapia' toe-di, kasoho' -nami nono-na Herodes.</s>
      <s id="b.MAT.14.9.2">Aga nau' wae, apa' mpolia' mosumpa-imi we'i ra'epe torata-nae, toe pai' mohawa' -imi bona pomperapia' toronaa toei rapadupa'.</s>
     </seg>
     <seg type="verse" id="b.MAT.14.10">
      <s id="b.MAT.14.10.1">Nahubui-mi tantara-na hilou hi rala tarungku' mpopata' wuroko' Yohanes.</s>
     </seg>
     <seg type="verse" id="b.MAT.14.11">
      <s id="b.MAT.14.11.1">Woo' Yohanes toe rakeni hi lolo dula, ratonu-ki toronaa toei, pai' hi'a mpokeni hilou hi tina-na.</s>
     </seg>
     <seg type="verse" id="b.MAT.14.12">
      <s id="b.MAT.14.12.1">Kara'epe-na topetuku' -na Yohanes kamate-nami, hilou-ramo-rawo mpo'ala' woto-na pai' ratana.</s>
      <s id="b.MAT.14.12.2">Oti toe pai' -ra hilou mpokeni tolele-na hi Yesus.</s>
     </seg>
     <seg type="verse" id="b.MAT.14.13">
      <s id="b.MAT.14.13.1">Kana'epe-na Yesus tolele kamate-na Yohanes toe, pehawi' -nami hi sakaya, pai' -i malai ngkai ree hilou hi kawaoa' -na.</s>
      <s id="b.MAT.14.13.2">Patuju Yesus bona ntodea neo' mpotuku' -i.</s>
      <s id="b.MAT.14.13.3">Ntaa' we'i, kara'epe-na ntodea kahilou-nami Yesus, pe'ongko' -ra wo'o-mi-rawo ngkai ngata-ra hilou mpotuku' -i, aga merole-ra-rana.</s>
     </seg>
     <seg type="verse" id="b.MAT.14.14">
      <s id="b.MAT.14.14.1">Pehompo-na Yesus ngkai sakaya, nahilo-hawo wori' tauna mpopea-i.</s>
      <s id="b.MAT.14.14.2">Metumu' -mi ahi' -na mpohilo-ra, pai' -i mpaka'uri' -ra to peda'.</s>
     </seg>
     <seg type="verse" id="b.MAT.14.15">
      <s id="b.MAT.14.15.1">Ncimonou' -mi, tumai-ramo ana'guru-na mpomohui' -i, ra'uli' -ki: "Guru, neo' limpa-mi eo-na, pai' wao' -hana hi rehe'i lau.</s>
      <s id="b.MAT.14.15.2">Agina tahubui-ramo ntodea toera lau hilou hi ngata to mohu' mpo'oli pongkoni' -ra."</s>
     </seg>
     <seg type="verse" id="b.MAT.14.16">
      <s id="b.MAT.14.16.1">Na'uli' Yesus: "Uma-ra mingki' hilou.</s>
      <s id="b.MAT.14.16.2">Koi' -mi-hawo to mpopokoni' -ra."</s>
     </seg>
     <seg type="verse" id="b.MAT.14.17">
      <s id="b.MAT.14.17.1">Ratompoi' ana'guru-na: "Uma-kaiwo ria napa-napa hi kai', wuwu lima meha' roti pai' bau' uru rongkaju-wadi."</s>
     </seg>
     <seg type="verse" id="b.MAT.14.18">
      <s id="b.MAT.14.18.1">Na'uli' Yesus: "Keni tumai."</s>
     </seg>
     <seg type="verse" id="b.MAT.14.19">
      <s id="b.MAT.14.19.1">Oti toe nahubui-ramo ntodea toera mohura hi kowo'.</s>
      <s id="b.MAT.14.19.2">Kamohura-rami-rawo hi kowo', pai' na'ala' -mi roti to lima meha' pai' uru to rongkaju-e we'i, pai' -i ngkongoa' hi langi' mosampaya.</s>
      <s id="b.MAT.14.19.3">Oti toe napihe-pihe-mi roti toe, pai' natonu-raka ana'guru-na bona rabagi hi ntodea.</s>
     </seg>
     <seg type="verse" id="b.MAT.14.20">
      <s id="b.MAT.14.20.1">Ngkoni' omea-ramo duu' -ra bohu.</s>
      <s id="b.MAT.14.20.2">Ka'oti-ra ngkoni', rarumpu-mi toro-na, hampulu' roluncu-pi.</s>
     </seg>
     <seg type="verse" id="b.MAT.14.21">
      <s id="b.MAT.14.21.1">Kawori' -ra to ngkoni' nto'u toe, ba ria-ra lima ncobu tu? paka' tomane-pidi, ko'ia tebila' tobine pai' ana' -ana'.</s>
     </seg>
     <seg type="verse" id="b.MAT.14.22">
      <s id="b.MAT.14.22.1">Oti toe, Yesus mpohubui ana'guru-na mosakaya meri'ulu hilou hi dipo rano, pai' -i mpohubui tauna to wori' toera nculii' hilou hi tomi-ra.</s>
     </seg>
     <seg type="verse" id="b.MAT.14.23">
      <s id="b.MAT.14.23.1">Kanculii' -ra tauna toera, manake' -imi Yesus hilou hi lolo bulu', pai' -i mosampaya hadudua-na.</s>
      <s id="b.MAT.14.23.2">Duu' bengi, hi ria oa' -i-pidi.</s>
     </seg>
     <seg type="verse" id="b.MAT.14.24">
      <s id="b.MAT.14.24.1">Hiaa' ana'guru-nae we'i, hi laintongo' rano-ramo, molaa-mi ngkai role-na.</s>
      <s id="b.MAT.14.24.2">Bingko-bingko-na sakaya-ra nakeni balumpa, apa' ngolu' mewui tono' ngkai nyanyoa sakaya-ra.</s>
     </seg>
     <seg type="verse" id="b.MAT.14.25">
      <s id="b.MAT.14.25.1">Parabaja, Yesus momako' hi lolo ue mpototoaka-ra.</s>
     </seg>
     <seg type="verse" id="b.MAT.14.26">
      <s id="b.MAT.14.26.1">Pehilo-ra ana'guru-na ria to momako' hi lolo ue, wilingkoroa-ramo, pai' ra'uli': "Etu tope'ekahi!"</s>
      <s id="b.MAT.14.26.2">Me'au-ramo nakeni eka' -ra.</s>
     </seg>
     <seg type="verse" id="b.MAT.14.27">
      <s id="b.MAT.14.27.1">Ncaliu na'uli' -raka Yesus: "Pakaroho nono-ni!</s>
      <s id="b.MAT.14.27.2">Neo' me'eka'!</s>
      <s id="b.MAT.14.27.3">Aku' -mile toi-e."</s>
     </seg>
     <seg type="verse" id="b.MAT.14.28">
      <s id="b.MAT.14.28.1">Na'uli' Petrus: "Ane Iko mpu'u-mi tetu-e Pue', kio' wo'o-a-kuwo tilou momako' hi lolo ue."</s>
     </seg>
     <seg type="verse" id="b.MAT.14.29">
      <s id="b.MAT.14.29.1">Natompoi' Yesus: "Tumai-moko!"</s>
      <s id="b.MAT.14.29.2">Pehompo-nami Petrus ngkai rala sakaya, momako' hi lolo ue mpototopa Yesus.</s>
     </seg>
     <seg type="verse" id="b.MAT.14.30">
      <s id="b.MAT.14.30.1">Aga kanahilo-na bohe rahi ngolu' hi rano, me'eka' -imi, pai' katenoo-nonoa' -imi.</s>
      <s id="b.MAT.14.30.2">Kamekio' -nami: "Tulungi-a-kuwo Pue'!"</s>
     </seg>
     <seg type="verse" id="b.MAT.14.31">
      <s id="b.MAT.14.31.1">Kana'ulu-nami Yesus pale-na mpentoe Petrus, na'uli' -ki: "Kura' rahi-kona pepangala' -nu!</s>
      <s id="b.MAT.14.31.2">Napa pai' morara' nono-nu!"</s>
     </seg>
     <seg type="verse" id="b.MAT.14.32">
      <s id="b.MAT.14.32.1">Kangkahe' -ra hi rala sakaya, ncaliu ora-mi ngolu' -na.</s>
     </seg>
     <seg type="verse" id="b.MAT.14.33">
      <s id="b.MAT.14.33.1">Ana'guru-na to hi rala sakaya toe mponyompa-i, ra'uli': "Makono mpu'u, Ana' Alata'ala-ko!"</s>
     </seg>
     <seg type="verse" id="b.MAT.14.34">
      <s id="b.MAT.14.34.1">Karata-ra hi dipo rano, mencore-ramo hi tana' to rahanga' Genesaret.</s>
     </seg>
     <seg type="verse" id="b.MAT.14.35">
      <s id="b.MAT.14.35.1">Kara'inca-na pue' ngata ria Yesus hi ngata-ra, ratolele-mi hilou hi ngata-ngata to mohu', alaa-na hawe'ea to peda' rakeni-ki Yesus.</s>
     </seg>
     <seg type="verse" id="b.MAT.14.36">
      <s id="b.MAT.14.36.1">Merapi' -ra hi Yesus, bona napiliu-ra mporeo nau' kampa' wuntu baju-na-wadi.</s>
      <s id="b.MAT.14.36.2">Hawe'ea to mporeo baju-na, haliu mo'uri' -ramo.</s>
     </seg>
    </div>
    <div type="chapter" id="b.MAT.15">
     <seg type="verse" id="b.MAT.15.1">
      <s id="b.MAT.15.1.1">Hangkani, ria-ra to Parisi hante guru agama Yahudi ngkai Yerusalem mpohirua' -ki Yesus.</s>
      <s id="b.MAT.15.1.2">Rakamaro-i, ra'uli':</s>
     </seg>
     <seg type="verse" id="b.MAT.15.2">
      <s id="b.MAT.15.2.1">"Napa-di pai' ana'guru-nu mpotiboki ada totu'a-tae?</s>
      <s id="b.MAT.15.2.2">Hangaa ngkoni' -ramo, uma-ra mowano ncala' ntuku' atura."</s>
     </seg>
     <seg type="verse" id="b.MAT.15.3">
      <s id="b.MAT.15.3.1">Na'uli' Yesus: "Bangku' koi' -koiwoe', napa pai' nitiboki parenta Alata'ala hi kampotuku' -ni ada-ni moto!</s>
     </seg>
     <seg type="verse" id="b.MAT.15.4">
      <s id="b.MAT.15.4.1">Alata'ala mpo'uli': `Kana tabila' tuama pai' tina-ta.'</s>
      <s id="b.MAT.15.4.2">Pai' na'uli' wo'o: `Hema to mpotipo' tuama ba tina-na kana rapatehi.'</s>
     </seg>
     <seg type="verse" id="b.MAT.15.6">
      <s id="b.MAT.15.6.1">Hiaa' koi' metudui' hewa toi: uma-pi mingki' tabila' tina pai' tuama-ta, asala ta'uli' -raka hewa toi: `Napa to masipato' kuwai' -kokoi totu'a, mpolia' kutonu-mi hi Alata'ala.'</s>
      <s id="b.MAT.15.6.2">Jadi', Lolita Alata'ala uma nisaile'.</s>
      <s id="b.MAT.15.6.3">Ada-ni moto to nipomobohe.</s>
     </seg>
     <seg type="verse" id="b.MAT.15.7">
      <s id="b.MAT.15.7.1">Hi mali-na-wadi petuku' -ni hi Alata'ala tetu-e!</s>
      <s id="b.MAT.15.7.2">Makono mpu'u lolita nabi Yesaya owi to mpolowa-koi, hewa toi moni-na:</s>
     </seg>
     <seg type="verse" id="b.MAT.15.8">
      <s id="b.MAT.15.8.1">Na'uli' Alata'ala: `Tauna tohe'era mpobila' -a hi wiwi-ra-wadi, nono-ra molaa ngkai Aku'.</s>
     </seg>
     <seg type="verse" id="b.MAT.15.9">
      <s id="b.MAT.15.9.1">Uma ria kalaua-ra mpopue' -a, apa' tudui' -ra tudui' manusia' -wadi, bela tudui' ngkai Aku'.'"</s>
     </seg>
     <seg type="verse" id="b.MAT.15.10">
      <s id="b.MAT.15.10.1">Oti toe, Yesus mpokio' tauna to wori' mpomohui' -i, na'uli' -raka: "Epe-koi bona ni'inca:</s>
     </seg>
     <seg type="verse" id="b.MAT.15.11">
      <s id="b.MAT.15.11.1">Pongkoni' to mesua' hi nganga-ta, bela-hawo toe to mpakada'a-ta hi poncilo Alata'ala.</s>
      <s id="b.MAT.15.11.2">Lolita to mehupa' ngkai nganga-ta, toe-die to mpakada'a-ta hi poncilo Alata'ala-e."</s>
     </seg>
     <seg type="verse" id="b.MAT.15.12">
      <s id="b.MAT.15.12.1">Ngkai ree, tumai-ramo ana'guru-na mpo'uli' -ki: "Nu'inca wa kapeda' nono-ra to Parisi mpo'epe lolita-nue we'i?"</s>
     </seg>
     <seg type="verse" id="b.MAT.15.14">
      <s id="b.MAT.15.14.1">Na'uli' Yesus: "Pelele' -ramo to Parisi toera lou!</s>
      <s id="b.MAT.15.14.2">Apa' butu nyala hinu'a to uma nahu'a Tuama-ku to hi rala suruga, bate rawuka.</s>
      <s id="b.MAT.15.14.3">To Parisi toe-rale hewa pangkeni to wero, apa' uma ra'incai ohea to makono hilou hi Alata'ala.</s>
      <s id="b.MAT.15.14.4">Pai' ane towero mpotete' hingka towero-na, bate moluli' roduaa-ra mpai' hi rala kinali."</s>
     </seg>
     <seg type="verse" id="b.MAT.15.15">
      <s id="b.MAT.15.15.1">Na'uli' Petrus: "Guru, notohi-kakai lolita rapa' tetu-e we'i."</s>
     </seg>
     <seg type="verse" id="b.MAT.15.16">
      <s id="b.MAT.15.16.1">Na'uli' Yesus: "Ha uma oa' -di nipaha-e!</s>
     </seg>
     <seg type="verse" id="b.MAT.15.17">
      <s id="b.MAT.15.17.1">Pongkoni' to mesua' hi rala nganga-tale kaliliu hi rala ta'i-ta, pai' ngkai ree kaliliu tatadi.</s>
      <s id="b.MAT.15.17.2">Bela-hawo toe to mpakada'a-ta hi poncilo Alata'ala-e.</s>
     </seg>
     <seg type="verse" id="b.MAT.15.18">
      <s id="b.MAT.15.18.1">Aga lolita to dada'a to mehuwu ngkai rala nono-ta pai' to howa' hi wiwi-ta, toe-mi to mpakada'a tauna hi poncilo Alata'ala.</s>
     </seg>
     <seg type="verse" id="b.MAT.15.19">
      <s id="b.MAT.15.19.1">Apa' ngkai rala nono pehupaa' pekiri to dada'a, pai' alaa-na ria to mepatehi, mobualo', mogau' sala' hi tobine ba tomane, manako, mosabi' boa' pai' metipo'.</s>
     </seg>
     <seg type="verse" id="b.MAT.15.20">
      <s id="b.MAT.15.20.1">Kehi to hewa toe-mi lau to mpakada'a tauna hi poncilo Alata'ala.</s>
      <s id="b.MAT.15.20.2">Ane ngkoni' uma leba' mowano, bela-hawo toe to mpakada'a tauna hi poncilo Alata'ala."</s>
     </seg>
     <seg type="verse" id="b.MAT.15.21">
      <s id="b.MAT.15.21.1">Ngkai ree hilou-imi Yesus hi tana' to mohu' ngata Tirus pai' Sidon.</s>
     </seg>
     <seg type="verse" id="b.MAT.15.22">
      <s id="b.MAT.15.22.1">Ria hadua tobine to Kanaan, bela-i to Yahudi.</s>
      <s id="b.MAT.15.22.2">Tobine toei tumai hi Yesus ntora mekio', na'uli': "Pue', muli Magau' Daud!</s>
      <s id="b.MAT.15.22.3">Poka'ahi' -a-kuwo!</s>
      <s id="b.MAT.15.22.4">Ana' -ku tobine kahawia' seta, hangaa uma-ipi katonoa toe-e ria."</s>
     </seg>
     <seg type="verse" id="b.MAT.15.23">
      <s id="b.MAT.15.23.1">Uma-i winihi Yesus.</s>
      <s id="b.MAT.15.23.2">Tumai ana'guru-na mpomohui' -i, ra'uli' -ki: "Guru, popalai-i tobine tetui, daa' kakakio' -kio' -i mpotuku' -ta."</s>
     </seg>
     <seg type="verse" id="b.MAT.15.24">
      <s id="b.MAT.15.24.1">Na'uli' Yesus hi tobine toei: "Alata'ala mpohubui-a tumai mpotulungi muli to Israel-wadi, apa' hewa bima to puha-ramo, uma-rapa mpotuku' konoa Alata'ala."</s>
     </seg>
     <seg type="verse" id="b.MAT.15.25">
      <s id="b.MAT.15.25.1">Ngkai ree, tumai lau-imi tobine toei motingkua' hi nyanyoa Yesus, mpo'uli' -ki: "Pue', tulungi-a-kuwo!"</s>
     </seg>
     <seg type="verse" id="b.MAT.15.26">
      <s id="b.MAT.15.26.1">Na'uli' Yesus: "Uma lompe' mpo'ala' koni' ana' pai' rarora-ki dike'."</s>
     </seg>
     <seg type="verse" id="b.MAT.15.27">
      <s id="b.MAT.15.27.1">Na'uli' tobine toei: "Makono moto-di Pue', aga biasa moto-hawo dike' ngkoni' rupu' koni' to mohewu' ngkai lolo meja' hi tomi pue' -na."</s>
     </seg>
     <seg type="verse" id="b.MAT.15.28">
      <s id="b.MAT.15.28.1">Ngkai ree, Yesus mpo'uli' -ki: "Bohe mpu'u pepangala' -nu, totina!</s>
      <s id="b.MAT.15.28.2">Wae-pi, jadi' -mi hewa konoa-nu."</s>
      <s id="b.MAT.15.28.3">Hinto'u toe, mo'uri' mpu'u-imi ana' -na.</s>
     </seg>
     <seg type="verse" id="b.MAT.15.29">
      <s id="b.MAT.15.29.1">Oti toe, me'ongko' wo'o-imi Yesus ngkai ree, mako' mewiwi' rano Galilea.</s>
      <s id="b.MAT.15.29.2">Manake' -i lou hi bulu' -na, pai' -i mohura metudui'.</s>
     </seg>
     <seg type="verse" id="b.MAT.15.30">
      <s id="b.MAT.15.30.1">Mo'iko tauna mpotoa' -i, ngkeni to pungku, to keru, to wero, to uma howa' mololita pai' to peda' ntani' -na wo'o.</s>
      <s id="b.MAT.15.30.2">Ratu'u-ra hi nyanyoa Yesus, pai' napaka'uri' -ra.</s>
     </seg>
     <seg type="verse" id="b.MAT.15.31">
      <s id="b.MAT.15.31.1">Konce-ramo ntodea mpohilo hawe'ea tauna to napaka'uri' Yesus: tauna to uma howa' mololita, howa' -mi mololita, to keru mo'uri' -mi, to pungku momako' -mi, to wero pehilo-mi.</s>
      <s id="b.MAT.15.31.2">Toe pai' mpobila' -ramo Alata'ala to rapue' to Israel.</s>
     </seg>
     <seg type="verse" id="b.MAT.15.32">
      <s id="b.MAT.15.32.1">Oti toe Yesus mpokio' ana'guru-na, na'uli' -raka: "Tuna-kuna nono-ku mpohilo tauna to wori' toera lau.</s>
      <s id="b.MAT.15.32.2">Tolu eo-ramo dohe-ku, uma ria pongkoni' -ra.</s>
      <s id="b.MAT.15.32.3">Uma lau nono-ku mpohubui-ra nculii' ntali oro' -ra, molinga' -ra mpai' hi ohea."</s>
     </seg>
     <seg type="verse" id="b.MAT.15.33">
      <s id="b.MAT.15.33.1">Ra'uli' ana'guru-na: "Beiwa-mile, apa' wao' -di hi rehe'i-e lau.</s>
      <s id="b.MAT.15.33.2">Tarata hiapa-mile pongkoni' tapokoni' -raka tauna to hewa toe lau kawori' -rae?"</s>
     </seg>
     <seg type="verse" id="b.MAT.15.34">
      <s id="b.MAT.15.34.1">Yesus mpekune' -ra: "Hangkuja roti to ria hi koi' -e?"</s>
      <s id="b.MAT.15.34.2">Ratompoi' -i: "Pitu meha', pai' bau' uru to kedi' ba hangkuja ma'a-wadi."</s>
     </seg>
     <seg type="verse" id="b.MAT.15.35">
      <s id="b.MAT.15.35.1">Ngkai ree nahubui-ramo tauna to wori' mohura hi tana'.</s>
     </seg>
     <seg type="verse" id="b.MAT.15.36">
      <s id="b.MAT.15.36.1">Na'ala' -mi roti to pitu pai' bau' kedi' to ba hangkuja ma'a toe, pai' -i mpo'uli' tarima kasi hi Alata'ala.</s>
      <s id="b.MAT.15.36.2">Oti toe napihe-pihe-mi pai' nawai' -raka ana'guru-na bona rabagi-raka tauna to wori' toera.</s>
     </seg>
     <seg type="verse" id="b.MAT.15.37">
      <s id="b.MAT.15.37.1">Ngkoni' -ramo omea duu' -ra bohu.</s>
      <s id="b.MAT.15.37.2">Ka'oti-ra ngkoni', ana'guru-na mporumpu toro-na, pitu luncu-pi.</s>
     </seg>
     <seg type="verse" id="b.MAT.15.38">
      <s id="b.MAT.15.38.1">Kawori' -ra to ngkoni' nto'u toe, opo' ncobu tomane, uma tebila' tobine pai' ana'.</s>
     </seg>
     <seg type="verse" id="b.MAT.15.39">
      <s id="b.MAT.15.39.1">Oti toe, nahubui-ramo nculii' hilou hi tomi-ra, pai' -i mpohawi' sakaya hilou hi tana' Magadan.</s>
     </seg>
    </div>
    <div type="chapter" id="b.MAT.16">
     <seg type="verse" id="b.MAT.16.1">
      <s id="b.MAT.16.1.1">Ria wo'o ba hangkuja dua to Parisi pai' to Saduki rata hi Yesus doko' mposori-i.</s>
      <s id="b.MAT.16.1.2">Merapi' -ra hi Yesus, ra'uli' -ki: "Babehi anu to mekoncehi bona monoto ki'inca kangkai Alata'ala-nu."</s>
     </seg>
     <seg type="verse" id="b.MAT.16.2">
      <s id="b.MAT.16.2.1">Yesus mpo'uli' -raka: "Ane neo' limpa-mi eo pai' mperelei langi', ni'uli': `Morawa mpai' raoa.'</s>
     </seg>
     <seg type="verse" id="b.MAT.16.3">
      <s id="b.MAT.16.3.1">Ane mepupulo ni'uli': `Udaa mpai' toi-e, bo mperelei pai' mojimuu' -di oo lau.'</s>
      <s id="b.MAT.16.3.2">Ni'inca lia mpelence raoa.</s>
      <s id="b.MAT.16.3.3">Aga uma ni'incai mpelence napa to nababehi Alata'ala tempo toi.</s>
     </seg>
     <seg type="verse" id="b.MAT.16.4">
      <s id="b.MAT.16.4.1">Uma mowo kadada'a-ni, nisapuaka oa' -pidi Alata'ala!</s>
      <s id="b.MAT.16.4.2">Merapi' -koi tanda mekoncehi.</s>
      <s id="b.MAT.16.4.3">Aga uma hanyalaa tanda mekoncehi to rapopohiloi-kokoi.</s>
      <s id="b.MAT.16.4.4">Sampale-wadi to rapopohiloi-kokoi, tanda hewa to jadi' hi nabi Yunus owi."</s>
      <s id="b.MAT.16.4.5">Oti toe malai-imi mpalahii-ra.</s>
     </seg>
     <seg type="verse" id="b.MAT.16.5">
      <s id="b.MAT.16.5.1">Hilou-ramo Yesus hante ana'guru-na medipo rano, aga ana'guru-na uma mpokiwoi ngkeni boku.</s>
      <s id="b.MAT.16.5.2">Ngkai ree, na'uli' Yesus mpo'uli' -raka:</s>
     </seg>
     <seg type="verse" id="b.MAT.16.6">
      <s id="b.MAT.16.6.1">"Pelompehi, mo'inga' -inga' -koi hi ragi to Parisi pai' to Saduki-e'!"</s>
     </seg>
     <seg type="verse" id="b.MAT.16.7">
      <s id="b.MAT.16.7.1">Aga uma ra'incai batua-na walatu toe, helee momepololitai moto-ramo, ra'uli': "Pai' na'uli' hewa toe-le, apa' uma takiwoi ngkeni roti we'i."</s>
     </seg>
     <seg type="verse" id="b.MAT.16.8">
      <s id="b.MAT.16.8.1">Ntaa' na'inca-di Yesus napa to ra'uli' ana'guru-nae, toe pai' na'uli' -raka: "Napa pai' ntora mpololita ka'uma-ni ngkeni roti-e!</s>
      <s id="b.MAT.16.8.2">Kura' rahi pepangala' -ni!</s>
     </seg>
     <seg type="verse" id="b.MAT.16.9">
      <s id="b.MAT.16.9.1">Ko'ia oa' -tano nipaha-e!</s>
      <s id="b.MAT.16.9.2">Ha uma-pi nikiwoi roti to lima meha' to kupokoni' -raka tauna to lima ncobu-e?</s>
      <s id="b.MAT.16.9.3">Pai' hangkuja luncu-pi toro-na to nirumpu?</s>
     </seg>
     <seg type="verse" id="b.MAT.16.10">
      <s id="b.MAT.16.10.1">Pai' beiwa wo'o hante roti to pitu meha' kupokoni' -raka tauna to opo' ncobu-e?</s>
      <s id="b.MAT.16.10.2">Hangkuja luncu wo'o-pi toro-na to nirumpu?</s>
     </seg>
     <seg type="verse" id="b.MAT.16.11">
      <s id="b.MAT.16.11.1">Napa pai' uma oa' nipaha kabela-na roti mpu'u to ku'uli' -e!</s>
      <s id="b.MAT.16.11.2">Mo'inga' -inga' -koi hi ragi to Parisi pai' to Saduki."</s>
     </seg>
     <seg type="verse" id="b.MAT.16.12">
      <s id="b.MAT.16.12.1">Lako' ra'inca-di we'i ana'guru-nae kabela-na ragi to ragalo-ki roti to na'uli' Yesus-e.</s>
      <s id="b.MAT.16.12.2">Patuju lolita-na, bona mo'inga' -inga' -ra hi tudui' to Parisi pai' to Saduki.</s>
     </seg>
     <seg type="verse" id="b.MAT.16.13">
      <s id="b.MAT.16.13.1">Hilou-ramo Yesus hante ana'guru-na hi tana' to mohu' hi Kaisarea Filipi.</s>
      <s id="b.MAT.16.13.2">Hi ree mepekune' Yesus hi ana'guru-na: "Ntuku' ponguli' -ra ntodea, hema-a Aku' Ana' Manusia' toi-e?"</s>
     </seg>
     <seg type="verse" id="b.MAT.16.14">
      <s id="b.MAT.16.14.1">Ratompoi' ana'guru-na: "Ria-ra to mpo'uli' Yohanes Topeniu' -ko tuwu' nculii'.</s>
      <s id="b.MAT.16.14.2">Ria wo'o-ra to mpo'uli' Iko hadua nabi to owi mehupa' nculii', hewa nabi Elia, nabi Yeremia, ba nabi to ntani' -na."</s>
     </seg>
     <seg type="verse" id="b.MAT.16.15">
      <s id="b.MAT.16.15.1">Napekune' tena-ra, na'uli': "Hiaa' koi' -koiwo mpo'uli' hema-a Aku' toi-e?"</s>
     </seg>
     <seg type="verse" id="b.MAT.16.16">
      <s id="b.MAT.16.16.1">Natompoi' Simon Petrus: "Iko-mile Magau' Topetolo' -e, Ana' Alata'ala to Tuwu'."</s>
     </seg>
     <seg type="verse" id="b.MAT.16.17">
      <s id="b.MAT.16.17.1">Na'uli' Yesus: "Marasi' mpu'u-ko, Simon ana' Yunus, apa' bela manusia' to mpopo'incai-ko tetu-e, Tuama-ku to hi rala suruga-hana.</s>
     </seg>
     <seg type="verse" id="b.MAT.16.18">
      <s id="b.MAT.16.18.1">Jadi', toe pai' rahanga' Petrus-ko-- batua-na `watu.'</s>
      <s id="b.MAT.16.18.2">Pai' hi lolo parawatu tohe'i kuwangu tomi-ku-- batua-na, kurumpu hawe'ea tauna to mpopangala' -a.</s>
      <s id="b.MAT.16.18.3">Hawe'ea kuasa anudaa' uma mpokulei' mpodagi-ra.</s>
     </seg>
     <seg type="verse" id="b.MAT.16.19">
      <s id="b.MAT.16.19.1">Kuwai' -ko kuasa mpototu'ai ntodea Alata'ala.</s>
      <s id="b.MAT.16.19.2">Napa to nubotuhi hi dunia', tetu wo'o to nabotuhi Alata'ala hi rala suruga: Ane nu'uli' neo', Alata'ala-mi to mpo'uli' neo'.</s>
      <s id="b.MAT.16.19.3">Ane nu'uli' ma'ala moto, Alata'ala-mi to mpo'uli' ma'ala moto."</s>
     </seg>
     <seg type="verse" id="b.MAT.16.20">
      <s id="b.MAT.16.20.1">Oti toe, Yesus mpo'uli' -raka ana'guru-na: "Neo' ulu ni'uli' hi hema-hema ka'Aku' -na Magau' Topetolo'."</s>
     </seg>
     <seg type="verse" id="b.MAT.16.21">
      <s id="b.MAT.16.21.1">Ntepu'u ngkai tempo toe, Yesus mpakanoto hi ana'guru-na napa to kana jadi' hi woto-na.</s>
      <s id="b.MAT.16.21.2">Na'uli' -raka: "Kana hilou-a hi Yerusalem.</s>
      <s id="b.MAT.16.21.3">Hi ria mpai' totu'a ngata, imam pangkeni hante guru-guru agama mpobalinai' -a pai' mposesa' -a.</s>
      <s id="b.MAT.16.21.4">Rapatehi-a mpai', aga hi eo katolu-na tuwu' nculii' moto-a."</s>
     </seg>
     <seg type="verse" id="b.MAT.16.22">
      <s id="b.MAT.16.22.1">Aga Petrus mpo'ai' -i hi ncori-na pai' nakorai' -i na'uli': "Neo' Pue'!</s>
      <s id="b.MAT.16.22.2">Kuperapi' hi Alata'ala bona nawi'iha tetu lau ngkai Pue'."</s>
     </seg>
     <seg type="verse" id="b.MAT.16.23">
      <s id="b.MAT.16.23.1">Hampe'ili' Yesus mpo'uli' -ki Petrus: "Palai-ko topesori!</s>
      <s id="b.MAT.16.23.2">Doko' nulawa' -a, bona ngalai' neo' -a mpotuku' konoa Tuama-ku?</s>
      <s id="b.MAT.16.23.3">Pekiri-nu tetu-le pekiri manusia', bela pekiri Alata'ala."</s>
     </seg>
     <seg type="verse" id="b.MAT.16.24">
      <s id="b.MAT.16.24.1">Oti toe Yesus mpo'uli' -raka ana'guru-na: "Hema to doko' mpotuku' -a kana mpobahaka konoa-na moto, pai' kana napaha'a kaju parika' -na-- batua-na: kana natuku' hawa' -ku nau' napopate-ki.</s>
      <s id="b.MAT.16.24.2">Oti toe-di pai' lako' ma'ala-i mpotuku' -a.</s>
     </seg>
     <seg type="verse" id="b.MAT.16.25">
      <s id="b.MAT.16.25.1">Hema to mpentaei konoa-na moto, uma-i mpai' mporatai katuwua' to lompe'.</s>
      <s id="b.MAT.16.25.2">Aga hema to mpobahaka konoa-na moto sabana petuku' -na hi Aku', nau' napopate-ki, hi'a mpai' to mporata katuwua' to lompe'.</s>
     </seg>
     <seg type="verse" id="b.MAT.16.26">
      <s id="b.MAT.16.26.1">Napa kalaua-na tarumpu hawe'ea ka'uaa' dunia', ane uma taratai katuwua' to lompe' hi eo mpeno-na.</s>
      <s id="b.MAT.16.26.2">Apa' uma ria napa-napa to ma'ala tasula' -ki katuwua' to lompe' toe.</s>
     </seg>
     <seg type="verse" id="b.MAT.16.27">
      <s id="b.MAT.16.27.1">Bate rata mpai' tempo-na, Aku' Ana' Manusia' tumai ngkai suruga mpopehuwu kabaraka' -ku, to hewa kabaraka' Tuama-ku, pai' wori' wo'o mala'eka mpodohei-a.</s>
      <s id="b.MAT.16.27.2">Nto'u toe mpai', bate kuhiwili kehi butu-butu dua tauna.</s>
     </seg>
     <seg type="verse" id="b.MAT.16.28">
      <s id="b.MAT.16.28.1">Mpu'u-mpu'u ku'uli' -kokoi: ngkai olo' -ni koi' toi, ria-koi mpai' to ko'ia mate kako'ia-na nihilo-a, Aku' Ana' Manusia', rata jadi' Magau'."</s>
     </seg>
    </div>
    <div type="chapter" id="b.MAT.17">
     <seg type="verse" id="b.MAT.17.1">
      <s id="b.MAT.17.1.1">Ono mengi ngkai ree, Yesus mpobawai tolu ana'guru-na hilou dohe-na hi bulu' to molangko.</s>
      <s id="b.MAT.17.1.2">Ana'guru to tolu toera: Petrus, Yakobus pai' Yohanes ompi' -na Yakobus.</s>
      <s id="b.MAT.17.1.3">Muntu' Yesus hante ana'guru-na to tolu toera-wadi to hi ria.</s>
     </seg>
     <seg type="verse" id="b.MAT.17.2">
      <s id="b.MAT.17.2.1">Bula-ra hi ria, mobali' -mi lence-na.</s>
      <s id="b.MAT.17.2.2">Lio-na mehini hewa eo, pai' pohea-na mengea' meringkila'.</s>
     </seg>
     <seg type="verse" id="b.MAT.17.3">
      <s id="b.MAT.17.3.1">Muu-mule' rahilo-rawo ana'guru-nae, ria wo'o rodua nabi to owi mpololitai Yesus.</s>
      <s id="b.MAT.17.3.2">Nabi to rodua toera, Musa pai' Elia.</s>
     </seg>
     <seg type="verse" id="b.MAT.17.4">
      <s id="b.MAT.17.4.1">Ngkai ree Petrus mpo'uli' -ki Yesus: "Pue', lompe' lia-ta mo'oha' hi rehe'i.</s>
      <s id="b.MAT.17.4.2">Ane nupokono Pue', kubabehi tolu bamaru' hi rehe'i: hameha' bagia-nu Pue', hameha' bagia-na Musa pai' hameha' wo'o bagia-na Elia."</s>
     </seg>
     <seg type="verse" id="b.MAT.17.5">
      <s id="b.MAT.17.5.1">Bula-na mololita-pidi Petrus, muu-mule' hompo-mi limu' to mehini mpokamoui-ra, pai' ngkai rala limu' toe mpo'epe-ra topololita to mpo'uli': "Hi'a toi-mi Ana' -ku to kupe'ahi'.</s>
      <s id="b.MAT.17.5.2">Hi'a mpakagoe' nono-ku.</s>
      <s id="b.MAT.17.5.3">Pe'epei-mi lolita-na!"</s>
     </seg>
     <seg type="verse" id="b.MAT.17.6">
      <s id="b.MAT.17.6.1">Wae kara'epe-na ana'guru-na lolita toe, tetumpopo' -ramo hi tana' apa' me'eka' lia-ra.</s>
     </seg>
     <seg type="verse" id="b.MAT.17.7">
      <s id="b.MAT.17.7.1">Tumai-i Yesus mpoganga-ra, na'uli' -raka: "Memata-mokoi, neo' me'eka'!"</s>
     </seg>
     <seg type="verse" id="b.MAT.17.8">
      <s id="b.MAT.17.8.1">Kamenaa-ra, uma-pi ria hewa to rahilo-e we'i, muntu' Yesus-damo.</s>
     </seg>
     <seg type="verse" id="b.MAT.17.9">
      <s id="b.MAT.17.9.1">Pana'u-ra ngkai lolo bulu' toe, Yesus mpo'uli' -raka: "Neo' ulu ni'uli' hi hema-hema napa to nihilo we'i duu' -na Aku', Ana' Manusia', rapotuwu' nculii' ngkai kamatea."</s>
     </seg>
     <seg type="verse" id="b.MAT.17.10">
      <s id="b.MAT.17.10.1">Mepekune' -ramo ana'guru-na, ra'uli': "Napa pai' guru agama mpo'uli' nabi Elia ncala' -di to ri'ulu rata, pai' lako' rata-idi Magau' Topetolo' -e?"</s>
     </seg>
     <seg type="verse" id="b.MAT.17.11">
      <s id="b.MAT.17.11.1">Na'uli' Yesus: "Makono mpu'u-di, Elia kana rata mperi'ulu, apa' hi'a to mporodo hawe'ea-na.</s>
     </seg>
     <seg type="verse" id="b.MAT.17.12">
      <s id="b.MAT.17.12.1">Aga ku'uli' -kokoi, mpolia' rata-imile Elia-e, aga pangkeni ngata-ta uma mpo'incai-i.</s>
      <s id="b.MAT.17.12.2">Ra'ewa lau-idi ntuku' konoa-ra.</s>
      <s id="b.MAT.17.12.3">Wae wo'o mpai' Aku' Ana' Manusia' ra'ewa ntuku' konoa-ra."</s>
     </seg>
     <seg type="verse" id="b.MAT.17.13">
      <s id="b.MAT.17.13.1">Ngkai ree, rapaha-mi ana'guru-na lolita Yesus-e we'i: to rarapai' -ki nabi Elia, hi'a-mi Yohanes Topeniu'.</s>
     </seg>
     <seg type="verse" id="b.MAT.17.14">
      <s id="b.MAT.17.14.1">Kanculii' -ra Yesus hante ana'guru-na to tolu toera mpohirua' -raka ntodea, ria hadua tomane tumai mowingkotu' hi nyanyoa-na, mpo'uli' -ki:</s>
     </seg>
     <seg type="verse" id="b.MAT.17.15">
      <s id="b.MAT.17.15.1">"Pue', poka'ahi' -ka-kuwo ana' -ku.</s>
      <s id="b.MAT.17.15.2">Mohaki' limpuangaa-i, pai' jau-i molimpu' nakeni haki' -na.</s>
      <s id="b.MAT.17.15.3">Jau-i modungka hi rala apu, jau wo'o-i modungka hi rala ue.</s>
     </seg>
     <seg type="verse" id="b.MAT.17.16">
      <s id="b.MAT.17.16.1">Kukeni-imi hi ana'guru-nu, aga uma-di rapakulei' mpaka'uri' -i."</s>
     </seg>
     <seg type="verse" id="b.MAT.17.17">
      <s id="b.MAT.17.17.1">Na'uli' Yesus: "Uma mowo-koie'!</s>
      <s id="b.MAT.17.17.2">Ko'ia oa' -tano mepangala' -koie!</s>
      <s id="b.MAT.17.17.3">Mesapuaka oa' -pidi-koi mposapuaka konoa Alata'ala!</s>
      <s id="b.MAT.17.17.4">Ni'uli' -koina hangkuja tena-pi kahae-ku dohe-ni, hangkuja tena-pi kahae-na kupengkatarii kalente pepangala' -nie!</s>
      <s id="b.MAT.17.17.5">Keni tumai ana' tetui!"</s>
     </seg>
     <seg type="verse" id="b.MAT.17.18">
      <s id="b.MAT.17.18.1">Ngkai ree, Yesus mpopetibo' anudaa' to mpopedahi ana' toei.</s>
      <s id="b.MAT.17.18.2">Palai-nami anudaa', pai' mo'uri' -imi-hawo topeda' toei.</s>
     </seg>
     <seg type="verse" id="b.MAT.17.19">
      <s id="b.MAT.17.19.1">Oti toe, Yesus pai' ana'guru-na malai ngkai ree, pai' ana'guru-na mpekune' -i, ra'uli': "Guru, napa pai' uma kipakulei' mpopalai anudaa' toei-e we'i?"</s>
     </seg>
     <seg type="verse" id="b.MAT.17.20">
      <s id="b.MAT.17.20.1">Na'uli' Yesus: "Wae moto-hawo-le, apa' hangkedi' rahi pepangala' -nie.</s>
      <s id="b.MAT.17.20.2">Ku'uli' -kokoi: ane rii-ria-mi pepangala' -ta nau' hangkutuno' -wadi, uma ria to uma-na madupa'.</s>
      <s id="b.MAT.17.20.3">Ma'ala ta'uli' -ki bulu' toe mai: `Mentoli-ko ngkai retu!' bate mentoli-ile. ((</s>
     </seg>
     <seg type="verse" id="b.MAT.17.21">
      <s id="b.MAT.17.21.1">Aga seta to hewa toe we'i, sampale-i malai ane mosampaya pai' mopuasa' -koi.))"</s>
     </seg>
     <seg type="verse" id="b.MAT.17.22">
      <s id="b.MAT.17.22.1">Nto'u Yesus hante topetuku' -na morumpu hi Galilea, na'uli' -mi Yesus mpo'uli' -raka: "Aku' Ana' Manusia', ratonu-a mpai' hi kuasa manusia'.</s>
     </seg>
     <seg type="verse" id="b.MAT.17.23">
      <s id="b.MAT.17.23.1">Rapatehi-a mpai', aga hi eo katolu-na tuwu' nculii' -a."</s>
      <s id="b.MAT.17.23.2">Peda' lia-mi nono topetuku' -na mpo'epe lolita-na.</s>
     </seg>
     <seg type="verse" id="b.MAT.17.24">
      <s id="b.MAT.17.24.1">Karata-na Yesus hante topetuku' -na hi ngata Kapernaum, rata to mpesingarai' paja' Tomi Alata'ala hi Petrus pai' mpekune' -i: "Ha nabayari moto-hawo Guru-ni paja' Tomi Alata'ala-e, ba uma-di?"</s>
     </seg>
     <seg type="verse" id="b.MAT.17.25">
      <s id="b.MAT.17.25.1">Na'uli' Petrus: "Nabayari moto!"</s>
      <s id="b.MAT.17.25.2">Ngkai ree, nculii' -imi Simon Petrus hilou hi tomi po'ohaa' -ra.</s>
      <s id="b.MAT.17.25.3">Rata hi ria, ko'ia-di napoka'alai mololita-e, ncaliu Yesus-mi mpekune' -i: "Simon, beiwa-kowo pomporata-nu: hema to kana mpobayari paja' pai' pepue' hi raja to mpokuasai ngata doo?</s>
      <s id="b.MAT.17.25.4">Ntodea-na moto-di, ba pue' ngata to nakuasai-di?"</s>
     </seg>
     <seg type="verse" id="b.MAT.17.26">
      <s id="b.MAT.17.26.1">Na'uli' Petrus: "Tantu pue' ngata to nakuasai to kana mpobayari."</s>
      <s id="b.MAT.17.26.2">Na'uli' Yesus: "Ane wae, ntodea-na moto uma mingki' mpobayari.</s>
      <s id="b.MAT.17.26.3">Wae wo'o kita' to jadi' ntodea-na Alata'ala, uma-ta mingki' mpobayari paja' Tomi Alata'ala.</s>
     </seg>
     <seg type="verse" id="b.MAT.17.27">
      <s id="b.MAT.17.27.1">Aga nau' wae, agina mobayari moto-tamo, bona neo' kedi' nono-ra hi kita'.</s>
      <s id="b.MAT.17.27.2">Jadi', hilou-moko hi rano mopeka.</s>
      <s id="b.MAT.17.27.3">Ala' bau' uru to lomo' -na nupeka.</s>
      <s id="b.MAT.17.27.4">Nurata doi hi rala nganga-na hono' pobayari paja' hi kita' rodua.</s>
      <s id="b.MAT.17.27.5">Ala' doi tetu, pai' nubayari-ki paja' Tomi Alata'ala."</s>
     </seg>
    </div>
    <div type="chapter" id="b.MAT.18">
     <seg type="verse" id="b.MAT.18.1">
      <s id="b.MAT.18.1.1">Hinto'u toe, tumai-ra ana'guru Yesus mpomohui' -i, ra'uli': "Pue', ane jadi' Magau' -poko mpai', hema to meliu kabohe tuwu' -na hi rala Kamagaua' -nu?"</s>
     </seg>
     <seg type="verse" id="b.MAT.18.2">
      <s id="b.MAT.18.2.1">Yesus mpokio' hadua ana' to kedi', napopokore hi laintongo' -ra,</s>
     </seg>
     <seg type="verse" id="b.MAT.18.3">
      <s id="b.MAT.18.3.1">pai' na'uli' -raka: "Mpu'u ku'uli' -kokoi: ane uma nibalii' kehi-ni pai' jadi' hewa ana' to kedi' toii, uma-koi mpai' jadi' ntodea Alata'ala.</s>
     </seg>
     <seg type="verse" id="b.MAT.18.4">
      <s id="b.MAT.18.4.1">Hema to mpakadingki' nono-na pai' jadi' hewa ana' to kedi' tohe'ii, hi'a-mi to bohe mpu'u tuwu' -na ngkai hawe'ea ntodea Alata'ala.</s>
     </seg>
     <seg type="verse" id="b.MAT.18.5">
      <s id="b.MAT.18.5.1">Hema to mpotarima hadua ana' to kedi' hewa ana' toii sabana petuku' -na hi Aku', batua-na Aku' -mi to natarima.</s>
     </seg>
     <seg type="verse" id="b.MAT.18.6">
      <s id="b.MAT.18.6.1">"Aga hema to mpopanawu' hadua ana' to kedi' alaa-na uma-ipi mepangala' hi Aku', bohe mpu'u pehuku' Alata'ala hi tauna tetui.</s>
      <s id="b.MAT.18.6.2">Agina lau-pi hameha' watu po'ahaa' to bohe ratoe hi wuroko' -na pai' -i ratene' hi rala tahi'.</s>
     </seg>
     <seg type="verse" id="b.MAT.18.7">
      <s id="b.MAT.18.7.1">Silaka tauna hi dunia' toi, apa' wori' to mpopanawu' -ra.</s>
      <s id="b.MAT.18.7.2">Bate ria mpu'u-di to mepanawu' -e, aga silaka-ra tauna to mepanawu' toera.</s>
     </seg>
     <seg type="verse" id="b.MAT.18.8">
      <s id="b.MAT.18.8.1">"Ane rapa' -na pale-ta hamali ba witi' -ta hamali to mpakeni-ta mojeko', pua' lau-mi pai' petadi.</s>
      <s id="b.MAT.18.8.2">Agina hamali-damo pale-ta ba witi' -ta, asala mporata-ta katuwua' to lompe' dohe Alata'ala.</s>
      <s id="b.MAT.18.8.3">Agina lau-pi toe, ngkai palea ntimalia pai' witia' ntimalia, hiaa' ka'omea-na ratadi-ta hi rala apu to jela' ncuu.</s>
     </seg>
     <seg type="verse" id="b.MAT.18.9">
      <s id="b.MAT.18.9.1">Pai' ane rapa' -na mata-ta hamali to mpakeni-ta mojeko', jungki' pai' petadi.</s>
      <s id="b.MAT.18.9.2">Agina hamali-wadi mata-ta pai' mporata katuwua' to lompe' moto-ta dohe Alata'ala, ngkai mataa ntimalia, hiaa' ka'omea-na ratadi-ta hi rala apu naraka.</s>
     </seg>
     <seg type="verse" id="b.MAT.18.10">
      <s id="b.MAT.18.10.1">"Jadi', pelompehi mpu'u-koi, neo' -koi uma mposaile' ana' -ana' to kedi' hewa ana' tohe'ii, nau' hadua.</s>
      <s id="b.MAT.18.10.2">Apa' mpu'u-mpu'u ku'uli' -kokoi: mala'eka to mpodoo-ra tida ncuu hi nyanyoa Tuama-ku to hi rala suruga. ((</s>
     </seg>
     <seg type="verse" id="b.MAT.18.11">
      <s id="b.MAT.18.11.1">Apa' patuju-ku Aku' Ana' Manusia' tumai hi dunia', bona mpopali' tauna to molaa ngkai Alata'ala pai' mpohore-ra ngkai huku' jeko' -ra.))</s>
     </seg>
     <seg type="verse" id="b.MAT.18.12">
      <s id="b.MAT.18.12.1">"Beiwa pomporata-ni?</s>
      <s id="b.MAT.18.12.2">Ria hadua tauna to ria bima-na ha'atu ma'a-na.</s>
      <s id="b.MAT.18.12.3">Ane moronto hama'a, napa to nababehi?</s>
      <s id="b.MAT.18.12.4">Tantu napalahii bima-na to sio mpulu' sio hi panapa bulu', pai' -i hilou mpopali' to hama'a to moronto toei.</s>
     </seg>
     <seg type="verse" id="b.MAT.18.13">
      <s id="b.MAT.18.13.1">Pai' ane narua' nculii' -ipi, mpu'u ku'uli' -kokoi meliu-mi kagoe' -na mpokagoe' bima to hama'a toei, ngkai bima-na to sio mpulu' sio to uma-ra-rana moronto.</s>
     </seg>
     <seg type="verse" id="b.MAT.18.14">
      <s id="b.MAT.18.14.1">Wae wo'o Tuama-ni hi rala suruga, uma napokonoi ane ria hadua ngkai ana' to kedi' toi to molaa ngkai Hi'a.</s>
     </seg>
     <seg type="verse" id="b.MAT.18.15">
      <s id="b.MAT.18.15.1">"Ane ria ompi' hampepangalaa' -ta to masala' hi kita', hilou-ta mpohirua' -ki, pai' uli' -ki sala' -na.</s>
      <s id="b.MAT.18.15.2">Tababehi toe hante uma ria to ngincai, muntu' kita' tau rodua-wadi.</s>
      <s id="b.MAT.18.15.3">Ane napangala' lolita-ta, lompe' nculii' -mi pohintuwu' -ta.</s>
     </seg>
     <seg type="verse" id="b.MAT.18.16">
      <s id="b.MAT.18.16.1">Aga ane uma-i dota mpangala' lolita-ta, po'ema' hadua ba rodua dohe-ta hilou mpololitai-i.</s>
      <s id="b.MAT.18.16.2">Apa' hi rala Buku Tomoroli' owi te'uki' hewa toi: `Ane ria tauna to rapakilu mpobabehi sala', kana ria nte rodua ba tolu to jadi' sabi', bona monoa' -mi kara-kara-na.'</s>
     </seg>
     <seg type="verse" id="b.MAT.18.17">
      <s id="b.MAT.18.17.1">Ane uma-i dota mpangala' lolita sabi' toera, bua' -imi hi hawe'ea ompi' hampepangalaa'.</s>
      <s id="b.MAT.18.17.2">Ane uma oa' napangalai' nau' hawe'ea ompi' hampepangalaa' mpoparesai' -i, pelele' lau-imi-hana, taponcawa hewa tauna to uma mpo'incai Alata'ala lau-imi, pai' hewa tauna to dada'a kehi-ra.</s>
     </seg>
     <seg type="verse" id="b.MAT.18.18">
      <s id="b.MAT.18.18.1">"Penonoi-koi!</s>
      <s id="b.MAT.18.18.2">Napa to nibotuhi hi dunia', tetu wo'o to nabotuhi Alata'ala hi rala suruga: Ane koi' mpo'uli' neo', Alata'ala-mi to mpo'uli' neo'.</s>
      <s id="b.MAT.18.18.3">Ane koi' mpo'uli' ma'ala moto, Alata'ala-mi to mpo'uli' ma'ala moto.</s>
     </seg>
     <seg type="verse" id="b.MAT.18.19">
      <s id="b.MAT.18.19.1">Ku'uli' wo'o: ane ria-koi hi dunia' toi nte rodua to hintuwu' mekakae mperapi' ba napa-napa, posampaya-ni toe natompoi' Tuama-ku to hi rala suruga.</s>
     </seg>
     <seg type="verse" id="b.MAT.18.20">
      <s id="b.MAT.18.20.1">Apa' hiapa tauna morumpu sabana Aku', nau' rodua ba tolu-ra-wadi, ria-a dohe-ra."</s>
     </seg>
     <seg type="verse" id="b.MAT.18.21">
      <s id="b.MAT.18.21.1">Oti toe, Petrus mpomohui' Yesus pai' mpekune' -i, na'uli': "Pue', ane ompi' hampepangalaa' -ku masala' hi aku', hangkuja ngkani kana ku'ampungi-i?</s>
      <s id="b.MAT.18.21.2">Nte pitu ngkani?"</s>
     </seg>
     <seg type="verse" id="b.MAT.18.22">
      <s id="b.MAT.18.22.1">Na'uli' Yesus: "Uma wule' pitu ngkani-wadi.</s>
      <s id="b.MAT.18.22.2">Nau' mo'atu-atu ngkani-nai masala' hi kita', kana ta'ampungi-i.</s>
     </seg>
     <seg type="verse" id="b.MAT.18.23">
      <s id="b.MAT.18.23.1">Apa' Alata'ala hewa magau' to hi rala lolita rapa' toi: Ria hadua magau' doko' mpowile inta batua-na.</s>
     </seg>
     <seg type="verse" id="b.MAT.18.24">
      <s id="b.MAT.18.24.1">Lomo' -na, ria hadua batua rakeni hi nyanyoa-na to mo'inta hi juta-na.</s>
     </seg>
     <seg type="verse" id="b.MAT.18.25">
      <s id="b.MAT.18.25.1">Uma mpu'u-hawo nakulei' mpobayari inta-na toe.</s>
      <s id="b.MAT.18.25.2">Jadi', mohawa' -mi magau' toei, na'uli': `Pobalu' lau-imi batua tetui hante ana' -na pai' tobine-na pai' hawe'ea rewa-na, pobayari-ki inta-na.'</s>
     </seg>
     <seg type="verse" id="b.MAT.18.26">
      <s id="b.MAT.18.26.1">"Powingkotu' -nami batua toei hi nyanyoa magau', mpopepoka'ahi', na'uli': `Mosabara-ko Magau', kubayari moto-kuwo mpai' inta-ku!'</s>
     </seg>
     <seg type="verse" id="b.MAT.18.27">
      <s id="b.MAT.18.27.1">"Ngkai ree, metumu' lau-mi ahi' -na magau' mpoka'ahi' batua-na toei.</s>
      <s id="b.MAT.18.27.2">Nabahaka-imi pai' na'uli' -ki: `Inta-nu, uma-pi mingki' nubayari.'</s>
     </seg>
     <seg type="verse" id="b.MAT.18.28">
      <s id="b.MAT.18.28.1">"Palai-na batua toei, napohirua' -ki hadua hingka batua-na to mo'inta hi hi'a hi ncobu-na-wadi.</s>
      <s id="b.MAT.18.28.2">Napentoe doo-na toei, nabaga' pai' na'uli' -ki: `Bayari omea-mi inta-nu!'</s>
     </seg>
     <seg type="verse" id="b.MAT.18.29">
      <s id="b.MAT.18.29.1">"Powingkotu' -nami-hawo doo-na toei mpopepoka'ahi', na'uli': `Mosabara-ko ulu bale, kubayari moto-kuwo mpai' inta-ku!'</s>
     </seg>
     <seg type="verse" id="b.MAT.18.30">
      <s id="b.MAT.18.30.1">Aga uma napangalai' pomperapia' -na toe.</s>
      <s id="b.MAT.18.30.2">Napopesua' lau-imi hi rala tarungku' duu' -na tebayari omea inta-na.</s>
     </seg>
     <seg type="verse" id="b.MAT.18.31">
      <s id="b.MAT.18.31.1">"Karahilo-na batua to ntani' -na napa to jadi' tohe'e, peda' lia-mi-rawo nono-ra.</s>
      <s id="b.MAT.18.31.2">Hilou-ramo hi magau' mpo'uli' kehi batua toei-e we'i.</s>
     </seg>
     <seg type="verse" id="b.MAT.18.32">
      <s id="b.MAT.18.32.1">Mpo'epe toe we'i, kamoroe-nami magau'.</s>
      <s id="b.MAT.18.32.2">Mpohubui-i tauna hilou mpokio' batua to dada'a gau' -na tohe'ei.</s>
      <s id="b.MAT.18.32.3">Karata-na, na'uli' -ki: `Dada'a lia-ko!</s>
      <s id="b.MAT.18.32.4">Inta-nu kupori-mi ngkai rala buku-ku, apa' moranempale-moko hi aku'.</s>
     </seg>
     <seg type="verse" id="b.MAT.18.33">
      <s id="b.MAT.18.33.1">Napa-di-kona pai' uma nupoka'ahi' hingka batua-nu, hewa aku' mpoka'ahi' -koe!'</s>
     </seg>
     <seg type="verse" id="b.MAT.18.34">
      <s id="b.MAT.18.34.1">Uma-pi mowo roe-na magau'.</s>
      <s id="b.MAT.18.34.2">Batua to dada'a gau' -na toei napopesua' hi rala tarungku' duu' -na tebayari oti inta-na."</s>
     </seg>
     <seg type="verse" id="b.MAT.18.35">
      <s id="b.MAT.18.35.1">Napohudu Yesus lolita rapa' toe, na'uli': "Wae wo'o Tuama-ku to hi rala suruga mpobabehi hi koi' -e, ane uma-koi mpo'ampungi doo-ni ngkai nono-ni mpu'u."</s>
     </seg>
    </div>
    <div type="chapter" id="b.MAT.19">
     <seg type="verse" id="b.MAT.19.1">
      <s id="b.MAT.19.1.1">Kahudu-na Yesus mpololita hawe'ea toe, malai-imi ngkai tana' Galilea hilou hi tana' Yudea to hi dipo ue Yordan.</s>
     </seg>
     <seg type="verse" id="b.MAT.19.2">
      <s id="b.MAT.19.2.1">Wori' tauna mpotuku' -i, pai' to peda' napaka'uri'.</s>
     </seg>
     <seg type="verse" id="b.MAT.19.3">
      <s id="b.MAT.19.3.1">Ria ba hangkuja dua to Parisi tumai mposori Yesus.</s>
      <s id="b.MAT.19.3.2">Rapekune' -i: "Ntuku' atura agama-ta, ba ma'ala moto-hawo tomane mpogaa' -ki tobine-na nau' to uma kojerea'?"</s>
     </seg>
     <seg type="verse" id="b.MAT.19.4">
      <s id="b.MAT.19.4.1">Natompoi' Yesus: "Kiwoi napa to te'uki' hi rala Buku Tomoroli' owi: lomo' -na Topejadi' mpajadi' hadua tomane pai' hadua tobine.</s>
     </seg>
     <seg type="verse" id="b.MAT.19.5">
      <s id="b.MAT.19.5.1">Pai' oti toe na'uli': `Tomane kana mpalahii tina pai' tuama-na, pai' kana tuwu' hintuwu' hante tobine-na, bona hira' tau rodua toe jadi' hewa hadua lau-ra-damo.'</s>
     </seg>
     <seg type="verse" id="b.MAT.19.6">
      <s id="b.MAT.19.6.1">Jadi', hi poncilo Alata'ala, tau hancamoko uma-pi rodua, hadua lau-ramo.</s>
      <s id="b.MAT.19.6.2">Toe pai' ku'uli' -kokoi: ane ntoa' Alata'ala mpoposidai' -ra, manusia' uma ma'ala mpogaa' -ra."</s>
     </seg>
     <seg type="verse" id="b.MAT.19.7">
      <s id="b.MAT.19.7.1">Mehono' -ra to Parisi: "Ane wae, napa pai' Musa mohawa' bona tomane mpowai' sura pogaa' hi tobine, ane doko' napogaa' -ki?"</s>
     </seg>
     <seg type="verse" id="b.MAT.19.8">
      <s id="b.MAT.19.8.1">Na'uli' Yesus: "Musa mpiliu-koi mogaa' -le, apa' ngkai kamotu'a nono-ni, uma tuduia'.</s>
      <s id="b.MAT.19.8.2">Aga kakoo-kono-na, uma hewa toe ngkai lomo' -na.</s>
     </seg>
     <seg type="verse" id="b.MAT.19.9">
      <s id="b.MAT.19.9.1">Bona ni'inca: hema to mpogaa' -ki tobine-na pai' -i motobinei to ntani' -na, mobualo' -i-hana.</s>
      <s id="b.MAT.19.9.2">Sampale-di ane mobualo' tobine-nae, ma'ala-mi napogaa' -ki."</s>
     </seg>
     <seg type="verse" id="b.MAT.19.10">
      <s id="b.MAT.19.10.1">Ngkai ree, ana'guru-na mpo'uli' -ki Yesus: "Ane wae-di kamokoro-na ada poncamoko, agina lau-pi-hawo neo' ncamoko."</s>
     </seg>
     <seg type="verse" id="b.MAT.19.11">
      <s id="b.MAT.19.11.1">Na'uli' Yesus: "Uma hawe'ea tauna bisa ntarima lolita tetu.</s>
      <s id="b.MAT.19.11.2">Aga ria moto tauna to napakatantu Alata'ala bona uma-ra ncamoko.</s>
     </seg>
     <seg type="verse" id="b.MAT.19.12">
      <s id="b.MAT.19.12.1">Ria tauna to uma ncamoko apa' lawi' hewa toe-hawo ngkai kaputu-ra.</s>
      <s id="b.MAT.19.12.2">Ria wo'o to uma ncamoko apa' babehia tau ntani' -na.</s>
      <s id="b.MAT.19.12.3">Ria wo'o to uma ncamoko apa' lawi' kadota-ra moto-rawo, bona mologa-ra mpobago bago Alata'ala.</s>
      <s id="b.MAT.19.12.4">Hema to mpakule' mpotuku' tudui' toi, lompe' ane natuku'."</s>
     </seg>
     <seg type="verse" id="b.MAT.19.13">
      <s id="b.MAT.19.13.1">Hangkani, ria tauna to mpokeni ana' -ra hi Yesus bona najama-ra pai' naposampayai.</s>
      <s id="b.MAT.19.13.2">Aga ana'guru-na mpokaroe tauna toera.</s>
     </seg>
     <seg type="verse" id="b.MAT.19.14">
      <s id="b.MAT.19.14.1">Yesus mpo'uli' -raka ana'guru-na: "Pelele' moto-ra ana' tetura tumai hi Aku', neo' -ra nitagi.</s>
      <s id="b.MAT.19.14.2">Apa' tauna to hewa toe-ramo to jadi' ntodea-na Alata'ala hi rala Kamagaua' -na."</s>
     </seg>
     <seg type="verse" id="b.MAT.19.15">
      <s id="b.MAT.19.15.1">Ngkai ree, najama-ramo ana' toera, pai' -ra nagane'.</s>
      <s id="b.MAT.19.15.2">Oti toe, malai-imi ngkai ree.</s>
     </seg>
     <seg type="verse" id="b.MAT.19.16">
      <s id="b.MAT.19.16.1">Hangkani, ria hadua tomane rata hi Yesus mpopekune' -i: "Guru, kehi napa to lompe' kana kubabehi bona mporata-a katuwua' to lompe' duu' kahae-hae-nae?"</s>
     </seg>
     <seg type="verse" id="b.MAT.19.17">
      <s id="b.MAT.19.17.1">Na'uli' Yesus: "Napa pai' nupekune' -a beiwa kehi to lompe' -e?</s>
      <s id="b.MAT.19.17.2">Uma ria ntani' -na to lompe', hadua Alata'ala-wadi.</s>
      <s id="b.MAT.19.17.3">Ane doko' mporata katuwua' to lompe' -ko, tuku' -mi parenta Alata'ala."</s>
     </seg>
     <seg type="verse" id="b.MAT.19.18">
      <s id="b.MAT.19.18.1">Mepekune' tena-i tau tohe'ei: "Parenta to'uma?"</s>
      <s id="b.MAT.19.18.2">Natompoi' Yesus: "Neo' mepatehi, neo' mobualo', neo' manako, neo' mosabi' boa',</s>
     </seg>
     <seg type="verse" id="b.MAT.19.19">
      <s id="b.MAT.19.19.1">kana tabila' tina tuama-ta, pai' poka'ahi' doo-ta hewa kampoka'ahi' -ta woto-ta moto."</s>
     </seg>
     <seg type="verse" id="b.MAT.19.20">
      <s id="b.MAT.19.20.1">Na'uli' kabilasa toei: "Hawe'ea parenta tetu lau, kutuku' omea-mi.</s>
      <s id="b.MAT.19.20.2">Napa-pi to kana kubabehi?"</s>
     </seg>
     <seg type="verse" id="b.MAT.19.21">
      <s id="b.MAT.19.21.1">Na'uli' Yesus: "Ane doko' -ko mpotuku' Alata'ala hante karoli' -roli' nono-nu, lou-moko ulu mpobalu' rewa-nu, pai' doi oli-na wai' -raka tokabu.</s>
      <s id="b.MAT.19.21.2">Ane nubabehi hewa toe, bohe mpai' rasi' to nurata hi rala suruga.</s>
      <s id="b.MAT.19.21.3">Oti toe, pai' tumai-moko mpotuku' -a."</s>
     </seg>
     <seg type="verse" id="b.MAT.19.22">
      <s id="b.MAT.19.22.1">Mpo'epe toe we'i, kapeda' -nami nono-na pai' -i malai-mi, apa' wori' rewa-na.</s>
     </seg>
     <seg type="verse" id="b.MAT.19.23">
      <s id="b.MAT.19.23.1">Toe pai' na'uli' Yesus hi ana'guru-na: "Makono mpu'u lolita-ku toi: mokoro rahi tauna to mo'ua' jadi' ntodea-na Alata'ala hi rala Kamagaua' -na.</s>
     </seg>
     <seg type="verse" id="b.MAT.19.24">
      <s id="b.MAT.19.24.1">Ku'uli' wo'o: mojoli-pi hama'a unta ntara hi wulou' jaru ngkai tauna to mo'ua' mengkoru hi Alata'ala bona Hi'a jadi' Magau' -ra."</s>
     </seg>
     <seg type="verse" id="b.MAT.19.25">
      <s id="b.MAT.19.25.1">Kara'epe ana'guru-na lolita Yesus toe, rapokakonce lia, ra'uli': "Ei', ane wae-di, hema lau-damo to ma'ala mporata katuwua' to lompe' duu' kahae-hae-nae!"</s>
     </seg>
     <seg type="verse" id="b.MAT.19.26">
      <s id="b.MAT.19.26.1">Yesus mponaa-ra pai' na'uli' -raka: "Ane hante pakulea' manusia' -le, uma ami' hema.</s>
      <s id="b.MAT.19.26.2">Aga ane Alata'ala, uma ria to uma napakule'."</s>
     </seg>
     <seg type="verse" id="b.MAT.19.27">
      <s id="b.MAT.19.27.1">Ngkai ree, na'uli' wo'o-mi-hawo Petrus: "Hiaa' kai', kipalahii omea-mi-kaina bona mpotuku' -ko.</s>
      <s id="b.MAT.19.27.2">Hiwili napa mpai' to kirata?"</s>
     </seg>
     <seg type="verse" id="b.MAT.19.28">
      <s id="b.MAT.19.28.1">Na'uli' Yesus: "Mpu'u ku'uli' -kokoi: hi eo mpeno-na nto'u Alata'ala mpobo'ui omea, Aku' Ana' Manusia' mohura hi pohuraa to ncola moparenta.</s>
      <s id="b.MAT.19.28.2">Nto'u toe mpai', koi' to mpotuku' -a toi-e, mohura wo'o-ko-koiwo hi pohuraa to hampulu' romeha', mpoparentai to Israel to hampulu' rontina.</s>
     </seg>
     <seg type="verse" id="b.MAT.19.29">
      <s id="b.MAT.19.29.1">Hema-hema to mpalahii ompi' -na, tuama-na ba tina-na, ana' -na ba tomi-na ba bonea-na sabana mpotuku' -a, bate mporata-i mpai' ha'atu ngkani hiwili-na, pai' mporata wo'o-i katuwua' to lompe' duu' kahae-hae-na.</s>
     </seg>
     <seg type="verse" id="b.MAT.19.30">
      <s id="b.MAT.19.30.1">Aga wori' tauna to bohe tuwu' -ra tempo toi jadi' kedi' tuwu' -ra hi eo mpeno.</s>
      <s id="b.MAT.19.30.2">Pai' wori' wo'o tauna to kedi' tuwu' -ra tempo toi jadi' bohe tuwu' -ra hi eo mpeno."</s>
     </seg>
    </div>
    <div type="chapter" id="b.MAT.20">
     <seg type="verse" id="b.MAT.20.1">
      <s id="b.MAT.20.1.1">Na'uli' Yesus: "Ane Alata'ala jadi' Magau', kajadi' -na hewa lolita rapa' tohe'i: Hadua pue' bonea anggur hilou mpopali' tauna to dota mobago hi bonea-na.</s>
      <s id="b.MAT.20.1.2">Mepupulo modao' -i mporua' tauna,</s>
     </seg>
     <seg type="verse" id="b.MAT.20.2">
      <s id="b.MAT.20.2.1">na'uli' -raka: `Hilou-koi mobago hi bonea-ku, kuwai' -koi hore hampepa' doi pera' gaji' -ni ha'eo.'</s>
      <s id="b.MAT.20.2.2">Rapo'io' -mi lolita-na toe, hilou mpu'u-ramo.</s>
     </seg>
     <seg type="verse" id="b.MAT.20.3">
      <s id="b.MAT.20.3.1">Jaa sio, hilou wo'o-imi mpali' to ntani' -na, nahilo ba hangkuja dua tauna ntora-ntora hi wiwi' karajaa.</s>
     </seg>
     <seg type="verse" id="b.MAT.20.4">
      <s id="b.MAT.20.4.1">Na'uli' -raka: `Hilou-koi mobago hi bonea-ku, kuwai' moto-koi gaji' to masipato'.'</s>
      <s id="b.MAT.20.4.2">Hilou mpu'u-ramo-rawo.</s>
     </seg>
     <seg type="verse" id="b.MAT.20.5">
      <s id="b.MAT.20.5.1">Tebua' eo, hilou wo'o-imi mpopali' tauna, na'uli' -raka: `Hilou-koi mobago hi bonea-ku.'</s>
      <s id="b.MAT.20.5.2">Wae wo'o jaa tolu libe eo.</s>
     </seg>
     <seg type="verse" id="b.MAT.20.6">
      <s id="b.MAT.20.6.1">"Ncimonou' -mi, ba neo' jaa lima, modao' wo'o-imi mporua' tauna to ntora.</s>
      <s id="b.MAT.20.6.2">Napekune' -ra: `Napa pai' ntora-ntora mara-wadi-koi ha'eoa, uma-ko-koina mobago-e?'</s>
     </seg>
     <seg type="verse" id="b.MAT.20.7">
      <s id="b.MAT.20.7.1">"Ratompoi' -i: `Apa' uma hema to mpopobago-kai.'</s>
      <s id="b.MAT.20.7.2">"Na'uli' pue' bonea toei: `Ane wae, hilou-mokoi mobago hi bonea-ku.'</s>
      <s id="b.MAT.20.7.3">Hilou mpu'u-ramo-rawo.</s>
     </seg>
     <seg type="verse" id="b.MAT.20.8">
      <s id="b.MAT.20.8.1">"Limpa-mi eo, na'uli' -mi pue' bonea hi mantoro' -na: `Kio' -ramo topobago toera ria, pai' wai' -ramo gaji' -ra.</s>
      <s id="b.MAT.20.8.2">Wai' ulu gaji' hi tauna to lako' ntepu'u mobago jaa lima we'i.</s>
      <s id="b.MAT.20.8.3">Oti toe, wai' gaji' hi tauna to ntepu'u mobago jaa tolu, duu' rata hi tauna to mobago ngkai mepuloa.'</s>
     </seg>
     <seg type="verse" id="b.MAT.20.9">
      <s id="b.MAT.20.9.1">"Tumai mpu'u-ramo to mobago ntepu'u jaa lima ncimonou', mporata-ramo gaji' himpau hampepa' doi pera'.</s>
     </seg>
     <seg type="verse" id="b.MAT.20.10">
      <s id="b.MAT.20.10.1">Kawae-kawae-na duu' -na rata wo'o-ra-rawo to mobago ngkai mepuloa-e ngone.</s>
      <s id="b.MAT.20.10.2">To mobago ngkai mepulo toera mpo'uli' hi rala nono-ra: `Tantu meliu mpai' to nawai' -taka kita', apa' ha'eoa-ta-tana mobago!'</s>
      <s id="b.MAT.20.10.3">Ntaa' we'i, bate hampepa' doi pera' wo'o-wadi-rawo to rarata-e.</s>
     </seg>
     <seg type="verse" id="b.MAT.20.11">
      <s id="b.MAT.20.11.1">Kampohilo-ra gaji' -ra tohe'e, ngkunuti-ramo mpongkunutii pue' bonea, ra'uli':</s>
     </seg>
     <seg type="verse" id="b.MAT.20.12">
      <s id="b.MAT.20.12.1">`To lako' rata mobago hi ka'omea-na, muntu' hajaa-ra-wadi mobago.</s>
      <s id="b.MAT.20.12.2">Hiaa' kai', mobago ha'eoa-ka-kaina, nahimai' eo to ngkerepa'.</s>
      <s id="b.MAT.20.12.3">Napa-di pai' nubayari-ra hibaa-balia hante kai'?'</s>
     </seg>
     <seg type="verse" id="b.MAT.20.13">
      <s id="b.MAT.20.13.1">"Hampetompoi' pue' bonea toei: `Uma-a masala' hi koi', bale.</s>
      <s id="b.MAT.20.13.2">Ha uma pojanci-tami mporata-koi gaji' hampepa' doi pera' rala-na ha'eo?</s>
     </seg>
     <seg type="verse" id="b.MAT.20.14">
      <s id="b.MAT.20.14.1">Ala' -mi-koiwo gaji' -ni pai' hilou-mokoi!</s>
      <s id="b.MAT.20.14.2">Konoa-kumi mpowai' gaji' hi tauna to rata ka'omea-na hibalia hante to kuwai' -kokoi koi'.</s>
     </seg>
     <seg type="verse" id="b.MAT.20.15">
      <s id="b.MAT.20.15.1">Ha uma ma'ala kubabehi ntuku' konoa-ku hante doi-ku?</s>
      <s id="b.MAT.20.15.2">Napa pai' mohingi' -koi hi doo ane lompe' nono-ku hi hira'?'"</s>
     </seg>
     <seg type="verse" id="b.MAT.20.16">
      <s id="b.MAT.20.16.1">Napohudu Yesus lolita rapa' toe, na'uli': "Wae wo'o mpai' hi eo mpeno-na: wori' tauna to kedi' tuwu' -ra tempo toi jadi' bohe tuwu' -ra hi eo mpeno.</s>
      <s id="b.MAT.20.16.2">Pai' wori' wo'o tauna to bohe tuwu' -ra tempo toi jadi' kedi' tuwu' -ra hi eo mpeno."</s>
     </seg>
     <seg type="verse" id="b.MAT.20.17">
      <s id="b.MAT.20.17.1">Nto'u toe, Yesus mako' mpotoa' ngata Yerusalem.</s>
      <s id="b.MAT.20.17.2">Hi lengko ohea nakio' -ra ana'guru-na to hampulu' rodua morumpu mopatani', pai' na'uli' -raka:</s>
     </seg>
     <seg type="verse" id="b.MAT.20.18">
      <s id="b.MAT.20.18.1">"Epe-koi!</s>
      <s id="b.MAT.20.18.2">Hilou-tamo tohe'i-e mpotoa' Yerusalem.</s>
      <s id="b.MAT.20.18.3">Hi ria mpai', Aku' Ana' Manusia' ratonu hi imam pangkeni pai' guru agama, pai' rabotuhi bona rapatehi-a.</s>
     </seg>
     <seg type="verse" id="b.MAT.20.19">
      <s id="b.MAT.20.19.1">Oti toe mpai', ratonu-a hi tauna to bela-ra to Yahudi, rapopo'ore', raweba', pai' rapatehi-a hi kaju parika'.</s>
      <s id="b.MAT.20.19.2">Aga hi eo katolu-na tuwu' nculii' moto-a."</s>
     </seg>
     <seg type="verse" id="b.MAT.20.20">
      <s id="b.MAT.20.20.1">Nto'u toe, rata tobine-na Zebedeus hante ana' -na rodua hi Yesus.</s>
      <s id="b.MAT.20.20.2">Motingkua' -i hi nyanyoa-na apa' ria to naperapi'.</s>
     </seg>
     <seg type="verse" id="b.MAT.20.21">
      <s id="b.MAT.20.21.1">Napekune' Yesus: "Napa to nuperapi' -e?"</s>
      <s id="b.MAT.20.21.2">Na'uli' totina toei: "Pomperapia' -kule, bona ane jadi' Magau' -poko mpai', ana' -ku to rodua tohe'ira mohura pai' moparenta hangkaa-ngkania dohe-nu, hadua hi mali ka'ana-nu, hadua hi mali ki'ii-nu."</s>
     </seg>
     <seg type="verse" id="b.MAT.20.22">
      <s id="b.MAT.20.22.1">Na'uli' Yesus mpo'uli' -raka: "Uma ni'incai napa to niperapi' tetu.</s>
      <s id="b.MAT.20.22.2">Ha nipakule' mpai' mpokolo kaparia to kana kukolo-e?"</s>
      <s id="b.MAT.20.22.3">Ratompoi' ana'guru to rodua toera: "Kipakule' moto!"</s>
     </seg>
     <seg type="verse" id="b.MAT.20.23">
      <s id="b.MAT.20.23.1">Na'uli' Yesus: "Makono mpu'u, bate nikolo mpai' kaparia hewa to kukolo.</s>
      <s id="b.MAT.20.23.2">Aga hema to mohura hi mali ka'ana-ku pai' hi mali ki'ii-ku, bela Aku' to mpakatantu.</s>
      <s id="b.MAT.20.23.3">Tuama-ku-hana to mpakatantu hema to mporata bagia tetu."</s>
     </seg>
     <seg type="verse" id="b.MAT.20.24">
      <s id="b.MAT.20.24.1">Kara'epe-na ana'guru-na to hampulu' pomperapia' doo-ra to rodua toera, kamoroe-rami mpokaroe-ra.</s>
     </seg>
     <seg type="verse" id="b.MAT.20.25">
      <s id="b.MAT.20.25.1">Toe pai' Yesus mpokio' -ra omea pai' na'uli' -raka: "Ni'inca moto kasoa-ra topoparenta to uma mpo'incai Alata'ala mpoparentai ntodea-na.</s>
      <s id="b.MAT.20.25.2">Tauna to bohe pangka' -ra mpewuku ntodea-na mpotuku' hawa' -na.</s>
     </seg>
     <seg type="verse" id="b.MAT.20.26">
      <s id="b.MAT.20.26.1">Aga koi', neo' hewa toe kehi-ni.</s>
      <s id="b.MAT.20.26.2">Hema-koi to doko' bohe pangka' -na, kana jadi' pahawaa'.</s>
     </seg>
     <seg type="verse" id="b.MAT.20.27">
      <s id="b.MAT.20.27.1">Pai' hema to doko' bohe hanga' -na kana jadi' batua-ni.</s>
     </seg>
     <seg type="verse" id="b.MAT.20.28">
      <s id="b.MAT.20.28.1">Kana nituku' po'ingku-ku, Aku' Ana' Manusia'.</s>
      <s id="b.MAT.20.28.2">Patuju-ku tumai hi dunia', uma bona jadi' topohawa'.</s>
      <s id="b.MAT.20.28.3">Pai' -a tumai-le, bona jadi' pahawaa', duu' -na mpewai' woto-ku rapatehi mpotolo' sala' tauna to wori'."</s>
     </seg>
     <seg type="verse" id="b.MAT.20.29">
      <s id="b.MAT.20.29.1">Kamalai-ra Yesus pai' ana'guru-na ngkai ngata Yerikho, mo'iko-ra-damo tauna mpotuku' -i.</s>
     </seg>
     <seg type="verse" id="b.MAT.20.30">
      <s id="b.MAT.20.30.1">Hi wiwi' ohea, ria rodua tauna to wero mohura.</s>
      <s id="b.MAT.20.30.2">Kape'epe-ra towero toera Kayesus-na to liu, mekio' -ramo, ra'uli': "Pue', muli Magau' Daud!</s>
      <s id="b.MAT.20.30.3">Poka'ahi' -ka-kaiwo!"</s>
     </seg>
     <seg type="verse" id="b.MAT.20.31">
      <s id="b.MAT.20.31.1">Tauna to wori' hi ree mpokaroe-ra, ra'uli': "Ngkalino-koi!"</s>
      <s id="b.MAT.20.31.2">Uma-rawo rapangalai', rahuduwukui lau-mi mejeu': "Pue', muli Magau' Daud, poka'ahi' -ka-kaiwo!"</s>
     </seg>
     <seg type="verse" id="b.MAT.20.32">
      <s id="b.MAT.20.32.1">Mento'o-imi Yesus, pai' -i mpokio' -ra tumai, na'uli' -raka: "Napa to nipokono kubabehi-kokoi?"</s>
     </seg>
     <seg type="verse" id="b.MAT.20.33">
      <s id="b.MAT.20.33.1">Ratompoi' -i: "Pue', doko' -ka-kaiwo pehilo!"</s>
     </seg>
     <seg type="verse" id="b.MAT.20.34">
      <s id="b.MAT.20.34.1">Metumu' -mi ahi' -na Yesus, toe pai' naganga mata-ra.</s>
      <s id="b.MAT.20.34.2">Ncaliu pehilo-ramo, pai' -ra mpotuku' Yesus.</s>
     </seg>
    </div>
    <div type="chapter" id="b.MAT.21">
     <seg type="verse" id="b.MAT.21.1">
      <s id="b.MAT.21.1.1">Mohu' -ramo hi Yerusalem, rata-ra hi ngata Betfage hi Bulu' Zaitun.</s>
      <s id="b.MAT.21.1.2">Hi ree, Yesus mpohubui rodua ana'guru-na hilou meri'ulu,</s>
     </seg>
     <seg type="verse" id="b.MAT.21.2">
      <s id="b.MAT.21.2.1">na'uli' -raka: "Hilou-koi hi ngata to tanyanyohi toe mai.</s>
      <s id="b.MAT.21.2.2">Rata-koi mpai' hi ria, nihilo hama'a keledai to tehoo' pai' ana' -na mohu' dohe-na.</s>
      <s id="b.MAT.21.2.3">Bongka koloro-na pai' keni-ra tumai.</s>
     </seg>
     <seg type="verse" id="b.MAT.21.3">
      <s id="b.MAT.21.3.1">Ane ria to mpokamaro-koi, uli' -raka: `Apa' Pue' mparaluu-ra.</s>
      <s id="b.MAT.21.3.2">Napoponculi' moto-kokoi mpai'.'"</s>
     </seg>
     <seg type="verse" id="b.MAT.21.4">
      <s id="b.MAT.21.4.1">Tohe'e majadi' bona madupa' napa to na'uli' nabi owi, hewa toi:</s>
     </seg>
     <seg type="verse" id="b.MAT.21.5">
      <s id="b.MAT.21.5.1">"Uli' -raka pue' ngata Sion: Hilo, etu-imi tumai Magau' -ni!</s>
      <s id="b.MAT.21.5.2">Dingki' nono-na, mpohawi' -i hama'a keledai, mpohawi' -i hama'a ana' keledai to mongura."</s>
     </seg>
     <seg type="verse" id="b.MAT.21.6">
      <s id="b.MAT.21.6.1">Jadi', hilou mpu'u-ramo ana'guru-na to rodua toera, rababehi hewa to nahubui-raka.</s>
     </seg>
     <seg type="verse" id="b.MAT.21.7">
      <s id="b.MAT.21.7.1">Rakeni keledai to ntali ana' toera, ralampii hante baju-ra.</s>
      <s id="b.MAT.21.7.2">Oti ralampii, mehawi' -imi Yesus.</s>
     </seg>
     <seg type="verse" id="b.MAT.21.8">
      <s id="b.MAT.21.8.1">Hilou-ramo mpotoa' Yerusalem.</s>
      <s id="b.MAT.21.8.2">Hi kaliua-na Yesus toe, wori' lia tauna mpokodo pohea-ra hi mata ohea, pai' hantongo' mpoho'a rau kaju pai' rakodo hi mata ohea bona mpobila' -i.</s>
     </seg>
     <seg type="verse" id="b.MAT.21.9">
      <s id="b.MAT.21.9.1">Wori' tauna mpotuku' -i, ria-ra to meri'ulu, ria wo'o-ra to hi boko'.</s>
      <s id="b.MAT.21.9.2">Ntora mogora-ra mpo'uli': Une' -imi muli Magau' Daud!"</s>
      <s id="b.MAT.21.9.3">Pue' Ala mpogane' Magau' to tumai mpokeni hanga' -na!"</s>
      <s id="b.MAT.21.9.4">Une' -imi Pue' Ala to hi rala suruga!"</s>
     </seg>
     <seg type="verse" id="b.MAT.21.10">
      <s id="b.MAT.21.10.1">Pesua' -na Yesus hi ngata Yerusalem, konce-mi pue' ngata, ra'uli': "Hema-idie?"</s>
     </seg>
     <seg type="verse" id="b.MAT.21.11">
      <s id="b.MAT.21.11.1">Ratompoi' tauna to dohe-na: "Yesus-le, nabi ngkai Nazaret tana' Galilea."</s>
     </seg>
     <seg type="verse" id="b.MAT.21.12">
      <s id="b.MAT.21.12.1">Oti toe, mesua' -imi Yesus hi berewe Tomi Alata'ala, pai' -i mpopalai hawe'ea tauna to mobabalu' hi ree.</s>
      <s id="b.MAT.21.12.2">Nabilingko-raka meja' -meja' posulaa' -ra doi, pai' nabilingko wo'o pohuraa topobabalu' danci mangkebodo.</s>
     </seg>
     <seg type="verse" id="b.MAT.21.13">
      <s id="b.MAT.21.13.1">Na'uli' -raka: "Hi rala Buku Tomoroli' Alata'ala mpo'uli' hewa toi: `Tomi-ku mpai' rakahangai' tomi posampayaa.'</s>
      <s id="b.MAT.21.13.2">Hiaa' koi' -koina, niponcawa tomi toperampaki-di!"</s>
     </seg>
     <seg type="verse" id="b.MAT.21.14">
      <s id="b.MAT.21.14.1">Hi Tomi Alata'ala, tauna towero pai' topungku rata hi Yesus, pai' napaka'uri' -ra.</s>
     </seg>
     <seg type="verse" id="b.MAT.21.15">
      <s id="b.MAT.21.15.1">Aga imam-imam pangkeni pai' guru-guru agama, moroe-ra mpohilo tanda mekoncehi to nababehi Yesus.</s>
      <s id="b.MAT.21.15.2">Gigi nono-ra mpo'epe ana' to mogora hi rala Tomi Alata'ala to mpo'uli': "Une' -imi muli Magau' Daud!"</s>
     </seg>
     <seg type="verse" id="b.MAT.21.16">
      <s id="b.MAT.21.16.1">Toe pai' ra'uli' mpo'uli' -ki Yesus: "Nu'epe wa napa to ra'uli' -e!"</s>
      <s id="b.MAT.21.16.2">Na'uli' Yesus: "Ku'epe moto.</s>
      <s id="b.MAT.21.16.3">Ko'ia-tano nibasa hi rala Buku Tomoroli' -e to mpo'uli': `Nutudui' -ramo ana' -ana' pai' ana'lei mpohowa' lolita pe'une' hi Iko.'"</s>
     </seg>
     <seg type="verse" id="b.MAT.21.17">
      <s id="b.MAT.21.17.1">Ngkai ree, malai-imi Yesus mpalahii-ra hilou hi mali ngata, turu hi Betania.</s>
     </seg>
     <seg type="verse" id="b.MAT.21.18">
      <s id="b.MAT.21.18.1">Kampeneo-na mepulo ngkii, hi pomako' -ra Yesus pai' ana'guru-na nculii' hilou hi Yerusalem, mo'oro' -imi Yesus.</s>
     </seg>
     <seg type="verse" id="b.MAT.21.19">
      <s id="b.MAT.21.19.1">Mpohilo-i hi wiwi' ohea hangkaju kaju ara.</s>
      <s id="b.MAT.21.19.2">Hilou-i hi tawu-na mpali' wua' -na, aga uma ria nau' hantakua, muntu' rau-na-wadi.</s>
      <s id="b.MAT.21.19.3">Toe pai' Yesus mpototowi kaju toei, na'uli': "Ngkai eo toe lau, uma-poko mowua' -wua' kaju toi-ko!"</s>
      <s id="b.MAT.21.19.4">Kamolaju-nami kaju ara toei.</s>
     </seg>
     <seg type="verse" id="b.MAT.21.20">
      <s id="b.MAT.21.20.1">Wae karahilo-na ana'guru-na to jadi' toe, rapokakonce, ra'uli': "Beiwa pai' kaliliu molaju kaju ara toei-e mai?"</s>
     </seg>
     <seg type="verse" id="b.MAT.21.21">
      <s id="b.MAT.21.21.1">Na'uli' Yesus: "Mpu'u ku'uli' -kokoi, ane nipangala' pai' uma-koi morara', ma'ala wo'o-ko-koiwo mpobabehi hewa to kubabehi hi kaju toe we'i.</s>
      <s id="b.MAT.21.21.2">Pai' uma muntu' tohe'e, ma'ala-koi mpololitai bulu' tohe'i: `Te'ongko' -moko, pengkanawu' -ko hi rala tahi'!' bate majadi' tetu.</s>
     </seg>
     <seg type="verse" id="b.MAT.21.22">
      <s id="b.MAT.21.22.1">Napa-napa to niperapi' hi rala posampaya-ni, ane nipangala', bate nitarima."</s>
     </seg>
     <seg type="verse" id="b.MAT.21.23">
      <s id="b.MAT.21.23.1">Mesua' wo'o-imi Yesus hi rala Tomi Alata'ala pai' metudui'.</s>
      <s id="b.MAT.21.23.2">Bula-na metudui', rata-ramo imam pangkeni hante totu'a to Yahudi mpekune' -i, ra'uli': "Uli' -kakai, ngkaiapa huraa-nu mpobabehi hawe'ea tetu hi Tomi Alata'ala!</s>
      <s id="b.MAT.21.23.3">Hema to mpowai' -ko kuasa hewa tetu?"</s>
     </seg>
     <seg type="verse" id="b.MAT.21.24">
      <s id="b.MAT.21.24.1">Na'uli' Yesus: "Aku', ria wo'o-kuwo pompekunea' -ku hi koi'.</s>
      <s id="b.MAT.21.24.2">Ane nitompoi' -ka, bo ku'uli' -kokoi kangkaiapa-na kuasa-ku mpobabehi hawe'ea toe lau.</s>
     </seg>
     <seg type="verse" id="b.MAT.21.25">
      <s id="b.MAT.21.25.1">Uli' -ka pe': ngkaiapa kuasa-na Yohanes Topeniu' mponiu' tauna?</s>
      <s id="b.MAT.21.25.2">Ngkai Alata'ala-di, ba ngkai manusia' -di?"</s>
      <s id="b.MAT.21.25.3">Momepololitai-ramo pangkeni to Yahudi toera, ra'uli': "Beiwa-tale' mpotompoi' -ie?</s>
      <s id="b.MAT.21.25.4">Ane ta'uli' ngkai Alata'ala kuasa-na, na'uli' -taka mpai': `Ane wae, napa pai' uma-i nipangala'?'</s>
     </seg>
     <seg type="verse" id="b.MAT.21.26">
      <s id="b.MAT.21.26.1">Hiaa' ane ta'uli' ngkai manusia' -wadi kuasa-na, mpoka'eka' -ta ntodea, apa' ntodea toera mpo'uli' Yohanes toe hadua nabi."</s>
     </seg>
     <seg type="verse" id="b.MAT.21.27">
      <s id="b.MAT.21.27.1">Jadi', ratompoi' -i: "Uma ki'incai."</s>
      <s id="b.MAT.21.27.2">Toe pai' na'uli' Yesus mpo'uli' -raka: "Ane wae, uma wo'o-kuwo ku'uli' -kokoi kangkaiapa kuasa-ku mpobabehi toe lau."</s>
     </seg>
     <seg type="verse" id="b.MAT.21.28">
      <s id="b.MAT.21.28.1">Napokaliliu Yesus lolita-na hi pangkeni agama Yahudi toera, na'uli': "Beiwa pomporata-ni tohe'i: Ria hadua tuama, rodua-ki ana' -na, paka' tomane.</s>
      <s id="b.MAT.21.28.2">Hilou-i hi to tuaka, na'uli' -ki: `Uto', eo toe lau, hilou-ko mobago hi bonea.'</s>
     </seg>
     <seg type="verse" id="b.MAT.21.29">
      <s id="b.MAT.21.29.1">"Natompoi': `Oja' -a Mama!'</s>
      <s id="b.MAT.21.29.2">Aga ka'omea-na mobali' nono-na, hilou moto-i mobago hi bonea.</s>
     </seg>
     <seg type="verse" id="b.MAT.21.30">
      <s id="b.MAT.21.30.1">"Ngkai ree, hilou wo'o-i hi ana' -na to tu'ai, na'uli' -ki: `Uto', hilou-ko mobago hi bonea.'</s>
      <s id="b.MAT.21.30.2">"Natompoi' ana' toei: `Io', hilou moto-a Mama.'</s>
      <s id="b.MAT.21.30.3">Ntaa' uma-idi hilou-e!"</s>
     </seg>
     <seg type="verse" id="b.MAT.21.31">
      <s id="b.MAT.21.31.1">Ngkai ree, mepekune' -i Yesus hi pangkeni agama Yahudi, na'uli': "Jadi', ngkai ana' to rodua toera, hema to mpotuku' hawa' tuama-ra?"</s>
      <s id="b.MAT.21.31.2">Ra'uli' pangkeni to Yahudi toera: "To lomo' -na."</s>
      <s id="b.MAT.21.31.3">Na'uli' Yesus: "Mpu'u ku'uli' -kokoi: tauna topojeko', hewa topesingara' paja' pai' tobine to uma tumotoa gau' -ra, hira' lau-mi to natarima Alata'ala jadi' ntodea-na hi rala Kamagaua' -na, bela koi'.</s>
     </seg>
     <seg type="verse" id="b.MAT.21.32">
      <s id="b.MAT.21.32.1">Apa' Yohanes Topeniu' mpotudui' -koi ohea to monoa', aga uma-koi dota mpopangala' -i.</s>
      <s id="b.MAT.21.32.2">Hiaa' topesingara' paja' pai' tobine to uma tumotoa gau' -ra, rapangala' -i-rana.</s>
      <s id="b.MAT.21.32.3">Pai' nau' nihilo-mi toe, uma oa' nibalii' gau' -ni pai' uma oa' nipangala' -i."</s>
     </seg>
     <seg type="verse" id="b.MAT.21.33">
      <s id="b.MAT.21.33.1">Na'uli' wo'o-mi Yesus mpo'uli' -raka pangkeni agama Yahudi: "Epe wo'o-koi lolita rapa' tohe'i.</s>
      <s id="b.MAT.21.33.2">Ria hadua pue' bonea mpohu'ai bonea-na hante anggur.</s>
      <s id="b.MAT.21.33.3">Nawala ntololikia-na, nababehi pompeaa' anggur, pai' natunya' wo'o pongko pompodooa.</s>
      <s id="b.MAT.21.33.4">Oti toe, napewai' bonea-na rapobago hi ba hangkuja dua tauna, pai' hilou-imi hi ngata to molaa.</s>
     </seg>
     <seg type="verse" id="b.MAT.21.34">
      <s id="b.MAT.21.34.1">Rata-mi tempo pohopua' wua' anggur, napahawa' -ra ba hangkuja dua batua-na hilou mperapi' bagia-na.</s>
     </seg>
     <seg type="verse" id="b.MAT.21.35">
      <s id="b.MAT.21.35.1">Aga topobago bonea toera mpohoko' batua to napahawa': ria-ra to rapao', ria to rapana' watu, ria wo'o to rapatehi.</s>
     </seg>
     <seg type="verse" id="b.MAT.21.36">
      <s id="b.MAT.21.36.1">Pue' bonea toei mpahawa' tena batua-na to ntani' -na, meliu kawori' -ra ngkai to lomo' -na.</s>
      <s id="b.MAT.21.36.2">Aga rapohewa toe wo'o-ra-wadi.</s>
     </seg>
     <seg type="verse" id="b.MAT.21.37">
      <s id="b.MAT.21.37.1">Ka'omea-na, na'uli': `Agina ana' -ku moto-mi kupahawa' hilou, bate rapengkorui-i mpai'.'</s>
     </seg>
     <seg type="verse" id="b.MAT.21.38">
      <s id="b.MAT.21.38.1">"Ntaa' we'i, karahilo-na topobago bonea toera ana' pue' bonea tohe'ei, mohawa' -ramo ra'uli': `Etu-imi tumai ana' -na, hi'a mpai' to jadi' pue' bonea toi-e.</s>
      <s id="b.MAT.21.38.2">Kita tapatehi-i, bona bonea toi kita' -mi mpai' pue' -na.'</s>
     </seg>
     <seg type="verse" id="b.MAT.21.39">
      <s id="b.MAT.21.39.1">Karahoko' -nami ana' toei, radii' hilou hi mali bonea pai' rapatehi."</s>
     </seg>
     <seg type="verse" id="b.MAT.21.40">
      <s id="b.MAT.21.40.1">Ngkai ree, Yesus mpo'uli' -raka pangkeni agama Yahudi: "Jadi', ane rata nculii' -ipi pue' bonea-e, napopai-ra topobago bonea-na toera-e?"</s>
     </seg>
     <seg type="verse" id="b.MAT.21.41">
      <s id="b.MAT.21.41.1">Ratompoi' -i: "Tantu napatehi-ra tauna to dada'a toera, pai' bonea-na nawai' -raka tau ntani' -na to dota mpowai' -i bagia-na hi tempo-na."</s>
     </seg>
     <seg type="verse" id="b.MAT.21.42">
      <s id="b.MAT.21.42.1">Na'uli' Yesus mpo'uli' -raka: "Tantu nibasa-mi lolita Buku Tomoroli' to mpolowa pesapuaka-ni hi Aku', hewa toi moni-na: `Watu to ratadi topowangu tomi, watu toe lau-mi to jadi' poko parawatu.</s>
      <s id="b.MAT.21.42.2">Tohe'e majadi' ntuku' konoa Pue' Alata'ala, uma mowo kalompe' -na hi poncilo-ta.'"</s>
     </seg>
     <seg type="verse" id="b.MAT.21.43">
      <s id="b.MAT.21.43.1">Na'uli' wo'o-mi Yesus: "Jadi', apa' oja' -koi mpotarima-a jadi' Magau' -ni, wae-pi, bagia-ni hi rala Kamagaua' -na Alata'ala, ra'ala' ngkai koi' pai' rawai' -raka tauna to mpobabehi po'ingku to natao hi ntodea Alata'ala. ((</s>
     </seg>
     <seg type="verse" id="b.MAT.21.44">
      <s id="b.MAT.21.44.1">Hewa kura to monawu' hi watu mopengka, pai' hewa kura to napitihi watu moreja', hewa toe wo'o mpai' tauna to mposapuaka-a.))"</s>
     </seg>
     <seg type="verse" id="b.MAT.21.45">
      <s id="b.MAT.21.45.1">Kara'epe-na imam pangkeni pai' to Parisi lolita-lolita rapa' Yesus toe, ra'inca kahira' -na to natoa'.</s>
     </seg>
     <seg type="verse" id="b.MAT.21.46">
      <s id="b.MAT.21.46.1">Toe pai' rapali' -mi ohea-ra mpohoko' -i.</s>
      <s id="b.MAT.21.46.2">Aga uma-ra daho', apa' mpoka'eka' -ra ntodea, apa' ntodea mpo'uli' Yesus hadua nabi.</s>
     </seg>
    </div>
    <div type="chapter" id="b.MAT.22">
     <seg type="verse" id="b.MAT.22.1">
      <s id="b.MAT.22.1.1">Mololita tena-i Yesus hi pangkeni agama Yahudi toera, mpo'uli' -raka hanyala-pi lolita rapa'.</s>
      <s id="b.MAT.22.1.2">Na'uli':</s>
     </seg>
     <seg type="verse" id="b.MAT.22.2">
      <s id="b.MAT.22.2.1">"Alata'ala hewa magau' to hi rala jarita toi: Hadua magau' mpobabehi karamea hi poncamokoa ana' -na.</s>
     </seg>
     <seg type="verse" id="b.MAT.22.3">
      <s id="b.MAT.22.3.1">Mohawa' -i hi pahawaa' -na hilou mpokio' tauna to rahinta' hewa toi: `Hilou-tamo ngkoni' hi posusaa' poncamokoa!'</s>
      <s id="b.MAT.22.3.2">Aga hawe'ea to rakio' toera, uma-ra dota hilou.</s>
     </seg>
     <seg type="verse" id="b.MAT.22.4">
      <s id="b.MAT.22.4.1">Toe pai' nahubui tena pahawaa' -na to ntani' -na, na'uli' -raka: `Uli' -raka to rahinta': pongkoni' taha' -mi, japi hante porewua to morudu' ntani' -na rasumale' -mi, rodo-mi omea.</s>
      <s id="b.MAT.22.4.2">Kita-mi hilou hi posusaa' poncamokoa!'</s>
     </seg>
     <seg type="verse" id="b.MAT.22.5">
      <s id="b.MAT.22.5.1">Aga hawe'ea to rakio' toera uma mposaile' pekio' toe.</s>
      <s id="b.MAT.22.5.2">Hore-hore hilou hi pobagoa-ra moto-ra.</s>
      <s id="b.MAT.22.5.3">Ria-ra to hilou hi bonea-ra, ria-ra to hilou hi bago-ra ntani' -na.</s>
     </seg>
     <seg type="verse" id="b.MAT.22.6">
      <s id="b.MAT.22.6.1">To ntani' -na wo'o-ra mpohoko' pahawaa' magau' toe, rapao' pai' rapatehi.</s>
     </seg>
     <seg type="verse" id="b.MAT.22.7">
      <s id="b.MAT.22.7.1">Kana'epe-na magau' napa to jadi' tohe'e, moroe lia-imi.</s>
      <s id="b.MAT.22.7.2">Nahubui tantara-na hilou mpatehi topepatehi toera, pai' mposuwe ngata-ra.</s>
     </seg>
     <seg type="verse" id="b.MAT.22.8">
      <s id="b.MAT.22.8.1">"Oti toe, nakio' wo'o-ramo pahawaa' -na, na'uli' -raka: `Susa' poncamokoa rodo-mi, aga tauna to kukio', uma-ra natao mpokaralai.</s>
     </seg>
     <seg type="verse" id="b.MAT.22.9">
      <s id="b.MAT.22.9.1">Wae-pi, hilou-mokoi hi ohea kama, hema-hema to nirua', bawai-ramo tumai mpokaralai susa' poncamokoa.'</s>
     </seg>
     <seg type="verse" id="b.MAT.22.10">
      <s id="b.MAT.22.10.1">Kahilou-rami-rawo pahawaa' toera hi ohea mporumpu hawe'ea tauna to liu, uma mpenara' ba to lompe' gau' -ra ba to dada'a.</s>
      <s id="b.MAT.22.10.2">Ka'omea-na ihia' mpu'u-mi tomi posusaa' hante torata.</s>
     </seg>
     <seg type="verse" id="b.MAT.22.11">
      <s id="b.MAT.22.11.1">"Mesua' -imi magau' toei mpokamata torata.</s>
      <s id="b.MAT.22.11.2">Nahilo-hawo hi olo' torata, ria hadua to uma moheai pohea posusa'.</s>
     </seg>
     <seg type="verse" id="b.MAT.22.12">
      <s id="b.MAT.22.12.1">Na'uli' magau': `Bale, napa-kona pai' tumai-ko hi posusaa' uma-ko moheai pohea posusa' -e?'</s>
      <s id="b.MAT.22.12.2">Uma-i-hawo winihi.</s>
     </seg>
     <seg type="verse" id="b.MAT.22.13">
      <s id="b.MAT.22.13.1">Ngkai ree, mohawa' -imi magau' mpo'uli' -raka pahawaa' -na: `Hilu' witi' -na, hoo' pale-na, petadi-i hi mali-na rala kabengia-na!</s>
      <s id="b.MAT.22.13.2">Hi ria-i mpai' geo' pai' ntodohaka.'"</s>
     </seg>
     <seg type="verse" id="b.MAT.22.14">
      <s id="b.MAT.22.14.1">Napohudu Yesus lolita rapa' -na hewa toi: "Wori' tauna to nakio' Alata'ala, aga hangkedi' -ra-wadi to napelihi jadi' ntodea-na."</s>
     </seg>
     <seg type="verse" id="b.MAT.22.15">
      <s id="b.MAT.22.15.1">Ngkai ree, malai-ramo to Parisi ngkai Tomi Alata'ala.</s>
      <s id="b.MAT.22.15.2">Mohawa' -ra mpali' akala beiwa-ra ma'ala mpo'opa kahala' lolita-na Yesus mpotompoi' pompekunea' -ra.</s>
     </seg>
     <seg type="verse" id="b.MAT.22.16">
      <s id="b.MAT.22.16.1">Rarata-mi akala-ra: mpahawa' -ra ba hangkuja dua topetuku' -ra hante ba hangkuja dua tauna to tono' hi Magau' Herodes hilou hi Yesus.</s>
      <s id="b.MAT.22.16.2">Ra'uli' mpo'uli' -ki: "Guru, ki'inca Guru tau manoa'.</s>
      <s id="b.MAT.22.16.3">Monoa' lia tudui' -nu mpo'uli' napa konoa Alata'ala hi manusia'.</s>
      <s id="b.MAT.22.16.4">Uma nupengkorui ba hema-hema, apa' uma-ko mpelence tauna.</s>
     </seg>
     <seg type="verse" id="b.MAT.22.17">
      <s id="b.MAT.22.17.1">Toe pai' kiperapi' bona nu'uli' -kakai, beiwa pomporata-nu Guru: ntuku' atura agama-ta, ba ma'ala moto-ta mpobayari paja' hi Kaisar, ba uma-di?"</s>
     </seg>
     <seg type="verse" id="b.MAT.22.18">
      <s id="b.MAT.22.18.1">Na'inca Yesus patuju nono-ra to dada'a toe, toe pai' na'uli' -raka: "Hilo mpu'u-koie' topebagiu!</s>
      <s id="b.MAT.22.18.2">Napa pai' doko' ni'opa kahala' lolita-ku!</s>
     </seg>
     <seg type="verse" id="b.MAT.22.19">
      <s id="b.MAT.22.19.1">Popehuwu-ka pe' doi to biasa nibayari-ki paja' -e."</s>
      <s id="b.MAT.22.19.2">Ratonu-miki hampepa' doi pera'.</s>
     </seg>
     <seg type="verse" id="b.MAT.22.20">
      <s id="b.MAT.22.20.1">Na'uli' Yesus: "Lence hema pai' hanga' hema to hi doi toi?"</s>
     </seg>
     <seg type="verse" id="b.MAT.22.21">
      <s id="b.MAT.22.21.1">Ratompoi': "Lence pai' hanga' Kaisar."</s>
      <s id="b.MAT.22.21.2">Na'uli' Yesus: "Ane wae-di, wai' -ki Kaisar napa to kasipato' -na rawai' -ki Kaisar, pai' wai' -ki Alata'ala napa to kasipato' -na rawai' -ki Alata'ala."</s>
     </seg>
     <seg type="verse" id="b.MAT.22.22">
      <s id="b.MAT.22.22.1">Kara'epe-na petompoi' Yesus tohe'e, rapokakonce.</s>
      <s id="b.MAT.22.22.2">Kamalai-rami mpalahii Yesus.</s>
     </seg>
     <seg type="verse" id="b.MAT.22.23">
      <s id="b.MAT.22.23.1">Hi eo toe wo'o, ba hangkuja dua to Saduki rata hi Yesus.</s>
      <s id="b.MAT.22.23.2">To Saduki toera, pangkeni agama Yahudi to mposapuaka tauna to mate tuwu' nculii' hi eo mpeno.</s>
     </seg>
     <seg type="verse" id="b.MAT.22.24">
      <s id="b.MAT.22.24.1">Rata to Saduki toera mpo'uli' -ki Yesus: "Guru, nabi Musa metudui' hewa toi: Ane hadua tomane mate, hiaa' uma-ki ria ana' -na, pudupuhe-na kana mpotobine balu-na, bona ria-ki-hawo muli-na tomate toei.</s>
     </seg>
     <seg type="verse" id="b.MAT.22.25">
      <s id="b.MAT.22.25.1">Jadi', ria pitu to ntali ompi' paka' tomane.</s>
      <s id="b.MAT.22.25.2">To ulumua' motobinei, mate-i uma ria ana' -na.</s>
      <s id="b.MAT.22.25.3">Balu-na napotobine tu'ai-na.</s>
     </seg>
     <seg type="verse" id="b.MAT.22.26">
      <s id="b.MAT.22.26.1">Ko'ia wo'o rapoka'alai mo'anai', mate wo'o-imi-hawo to tu'ai toei.</s>
      <s id="b.MAT.22.26.2">Wae oa' -mi majadi' hi katolu-na duu' -na hi kapitu-na.</s>
     </seg>
     <seg type="verse" id="b.MAT.22.27">
      <s id="b.MAT.22.27.1">Ka'omea-na, mate wo'o-imi-hawo tobine toei.</s>
     </seg>
     <seg type="verse" id="b.MAT.22.28">
      <s id="b.MAT.22.28.1">Jadi' hi eo mpeno-na, ane tuwu' nculii' mpu'u-di hawe'ea tomate-e, hema-ramo mpai' pue' tobine toei?</s>
      <s id="b.MAT.22.28.2">Apa' hawe'ea-ra mpotobine-imi."</s>
     </seg>
     <seg type="verse" id="b.MAT.22.29">
      <s id="b.MAT.22.29.1">Na'uli' Yesus: "Sala' rahi pekiri-ni tetu, apa' uma nipaha ihi' Buku Tomoroli', uma wo'o ni'incai baraka' -na Alata'ala.</s>
     </seg>
     <seg type="verse" id="b.MAT.22.30">
      <s id="b.MAT.22.30.1">Apa' ane tuwu' nculii' -ramo tauna to mate, katuwu' -ra hewa katuwu' mala'eka hi rala suruga, uma-rapa motobinei ba motomanei.</s>
     </seg>
     <seg type="verse" id="b.MAT.22.31">
      <s id="b.MAT.22.31.1">Ha ko'ia ria nibasa lolita Buku Tomoroli' to mpakanoto katuwu' -ra nculii' tomate-e?</s>
      <s id="b.MAT.22.31.2">Ria Lolita Alata'ala owi to mpo'uli' -kokoi hewa toi:</s>
     </seg>
     <seg type="verse" id="b.MAT.22.32">
      <s id="b.MAT.22.32.1">`Aku' toi-mi Alata'ala to napue' Abraham, Alata'ala to napue' Ishak, Alata'ala to napue' Yakub.'</s>
      <s id="b.MAT.22.32.2">Batua-na, nau' mahae-ramo mate Abraham, Ishak pai' Yakub, bate tuwu' moto-ra.</s>
      <s id="b.MAT.22.32.3">Apa' bela tauna to mate to mepue' hi Alata'ala, tauna to tuwu' -hana to mpopue' -i."</s>
     </seg>
     <seg type="verse" id="b.MAT.22.33">
      <s id="b.MAT.22.33.1">Kara'epe-na ntodea tudui' -na Yesus toe, rapokakonce.</s>
     </seg>
     <seg type="verse" id="b.MAT.22.34">
      <s id="b.MAT.22.34.1">To Saduki uma-pi tepehono', apa' nadagi-ramo Yesus.</s>
      <s id="b.MAT.22.34.2">Kara'epe-na to Parisi toe, moromu wo'o-ramo-rawo mpopali' akala-ra mpo'akalai Yesus.</s>
     </seg>
     <seg type="verse" id="b.MAT.22.35">
      <s id="b.MAT.22.35.1">Hadua ngkai laintongo' -ra, hadua guru agama, mperao mpo'opa petompoi' Yesus hante pompekunea' -na, na'uli':</s>
     </seg>
     <seg type="verse" id="b.MAT.22.36">
      <s id="b.MAT.22.36.1">"Guru, ngkai hawe'ea parenta hi rala Atura Pue', parenta to'uma to meliu kabohe-na?"</s>
     </seg>
     <seg type="verse" id="b.MAT.22.37">
      <s id="b.MAT.22.37.1">Na'uli' Yesus: `Kana tapoka'ahi' Pue' -ta Pue' Alata'ala hante nono-ta mpu'u, tatonu hawe'ea katuwu' -ta hi Hi'a, pai' tapoka'ahi' -i hudu inca-ta.'</s>
     </seg>
     <seg type="verse" id="b.MAT.22.38">
      <s id="b.MAT.22.38.1">Toe-mi parenta to meliu kabohe-na, pai' to lomo' -na mpu'u.</s>
     </seg>
     <seg type="verse" id="b.MAT.22.39">
      <s id="b.MAT.22.39.1">Pai' parenta karonyala-na to hibalia hante to lomo' -na toe: `Kana tapoka'ahi' doo-ta hewa pompoka'ahi' -ta woto-ta moto.'</s>
     </seg>
     <seg type="verse" id="b.MAT.22.40">
      <s id="b.MAT.22.40.1">Hawe'ea Atura Pue' pai' tudui' nabi-nabi mentoe hi parenta to ronyala toe."</s>
     </seg>
     <seg type="verse" id="b.MAT.22.41">
      <s id="b.MAT.22.41.1">Bula-ra to Parisi ria-pidi morumpu hi retu, Yesus mpekune' -ra:</s>
     </seg>
     <seg type="verse" id="b.MAT.22.42">
      <s id="b.MAT.22.42.1">"Beiwa pomporata-ni, hema-i Magau' Topetolo' to najanci Alata'ala-e?</s>
      <s id="b.MAT.22.42.2">Muli hema-i?"</s>
      <s id="b.MAT.22.42.3">Ratompoi': "Muli Magau' Daud."</s>
     </seg>
     <seg type="verse" id="b.MAT.22.43">
      <s id="b.MAT.22.43.1">Na'uli' Yesus: "Ane wae-di, napa pai' Daud mpokahangai' -i Pue' -na?</s>
      <s id="b.MAT.22.43.2">Hante petete' Inoha' Tomoroli', Daud mpotompo'wiwi Magau' Topetolo' hewa toi:</s>
     </seg>
     <seg type="verse" id="b.MAT.22.44">
      <s id="b.MAT.22.44.1">Pue' Ala mpo'uli' -ki Pue' -ku: `Mohura-moko hi mali ngka'ana-ku, duu' -na kupopengkoru hawe'ea bali' -nu hi Iko.'</s>
     </seg>
     <seg type="verse" id="b.MAT.22.45">
      <s id="b.MAT.22.45.1">Jadi', ane muli Daud mpu'u-idi Magau' Topetolo' -e, napa pai' Daud mpokahangai' -i Pue' -na?"</s>
     </seg>
     <seg type="verse" id="b.MAT.22.46">
      <s id="b.MAT.22.46.1">Uma ria haduaa to mpotompoi' -i.</s>
      <s id="b.MAT.22.46.2">Ntepu'u ngkai eo toe, uma-pi hema to daho' mpekune' ba napa-napa hi Yesus.</s>
     </seg>
    </div>
    <div type="chapter" id="b.MAT.23">
     <seg type="verse" id="b.MAT.23.1">
      <s id="b.MAT.23.1.1">Ngkai ree, Yesus mpololitai ntodea pai' topetuku' -na, na'uli':</s>
     </seg>
     <seg type="verse" id="b.MAT.23.2">
      <s id="b.MAT.23.2.1">"Guru-guru agama pai' to Parisi mohura hi pohuraa Musa, apa' hira' to mpotudui' -koi Atura Musa.</s>
     </seg>
     <seg type="verse" id="b.MAT.23.3">
      <s id="b.MAT.23.3.1">Toe pai' kana nituku' omea napa to ratudui' -kokoi.</s>
      <s id="b.MAT.23.3.2">Aga neo' nipenau' po'ingku-ra, apa' hira' toe uma mpotuku' napa to ratudui' -kokoi.</s>
     </seg>
     <seg type="verse" id="b.MAT.23.4">
      <s id="b.MAT.23.4.1">Hira' toe mpopokoloi ntodea hante parenta pai' ada to motomo, hiaa' hira' moto, uma-ra mpotulungi ntodea mpotuku' parenta pai' ada toe.</s>
     </seg>
     <seg type="verse" id="b.MAT.23.5">
      <s id="b.MAT.23.5.1">"Wori' moto-hawo po'ingku-ra to lompe', aga patuju-ra mpobabehi po'ingku toe, bona rahilo doo-wadi.</s>
      <s id="b.MAT.23.5.2">Mpopake' -ra tali posampaya to mopepa' -pepa', pai' rapokaloe wua' baju-ra, bona petuku' -ra hi Atura Musa ma'ala rahilo doo.</s>
     </seg>
     <seg type="verse" id="b.MAT.23.6">
      <s id="b.MAT.23.6.1">Goe' -ra ane rapopohura-ra hi pohuraa to lompe' hi posusaa'.</s>
      <s id="b.MAT.23.6.2">Goe' -ra rapopohura hi pohuraa karabilaa' hi tomi posampayaa.</s>
     </seg>
     <seg type="verse" id="b.MAT.23.7">
      <s id="b.MAT.23.7.1">Goe' -ra ane ria tauna hi wiwi' karajaa motingkua' mpotabe-ra pai' mpokahangai' -ra `Guru.'</s>
     </seg>
     <seg type="verse" id="b.MAT.23.8">
      <s id="b.MAT.23.8.1">"Aga koi', neo' -koi mpopebila' pai' doko' rakahangai' `Guru,' apa' hadua-wadi Guru-ni, pai' koi' omea ntali ompi' -wadi.</s>
     </seg>
     <seg type="verse" id="b.MAT.23.9">
      <s id="b.MAT.23.9.1">Pai' neo' wo'o nipomolangko rahi ba hema-hema hi dunia' toi pai' mpokahangai' -ra `Tuama,' apa' Tuama-ni hadua-wadi, Hi'a-mi Tuama-ni to hi rala suruga.</s>
     </seg>
     <seg type="verse" id="b.MAT.23.10">
      <s id="b.MAT.23.10.1">Pai' neo' wo'o-koi doko' rakahangai' `Pangkeni,' apa' Pangkeni-ni hadua-wadi, Hi'a-mi Magau' Topetolo'.</s>
     </seg>
     <seg type="verse" id="b.MAT.23.11">
      <s id="b.MAT.23.11.1">Hema-koi to doko' bohe tuwu' -na, kana jadi' pahawaa' hi doo-na.</s>
     </seg>
     <seg type="verse" id="b.MAT.23.12">
      <s id="b.MAT.23.12.1">Tauna to mpakalangko nono-ra, Pue' Ala bate mpodingkihi-ra, pai' tauna to mpakadingki' nono-ra, Pue' Ala mpomolangko-ra.</s>
     </seg>
     <seg type="verse" id="b.MAT.23.13">
      <s id="b.MAT.23.13.1">"Pai' koi' guru agama pai' to Parisi!</s>
      <s id="b.MAT.23.13.2">Bate mporata silaka-koi mpai'!</s>
      <s id="b.MAT.23.13.3">Lompe' hi mali-na-wadi-koi!</s>
      <s id="b.MAT.23.13.4">Tauna to doko' jadi' ntodea Alata'ala, nitagi-ra.</s>
      <s id="b.MAT.23.13.5">Koi' moto uma dota jadi' ntodea-na Alata'ala, pai' tau ntani' -na to doko' jadi' ntodea-na, nihalawai' lau-rada. ((</s>
     </seg>
     <seg type="verse" id="b.MAT.23.14">
      <s id="b.MAT.23.14.1">"Silaka-koi, guru agama pai' to Parisi!</s>
      <s id="b.MAT.23.14.2">Lompe' hi mali-na-wadi-koi!</s>
      <s id="b.MAT.23.14.3">Nibagiu tobine tobalu pai' nihagoi tomi-ra.</s>
      <s id="b.MAT.23.14.4">Pai' mosampaya-koi nipomoloe-loe, bona tewunii' gau' -ni to dada'a tetu.</s>
      <s id="b.MAT.23.14.5">Motomo lia mpai' huku' -ni.))</s>
     </seg>
     <seg type="verse" id="b.MAT.23.15">
      <s id="b.MAT.23.15.1">"Silaka-koi, guru agama pai' to Parisi!</s>
      <s id="b.MAT.23.15.2">Lompe' hi mali-na-wadi-koi!</s>
      <s id="b.MAT.23.15.3">Mako' molaa-koi medipo tahi' modao' hi role-na, bona ngalai' ria nte hadua tauna to jadi' topetuku' -ni.</s>
      <s id="b.MAT.23.15.4">Pai' ane ria-pi topetuku' -ni, nitudui' -ra mpotuku' pebagiu-ni, alaa-na meliu kadada'a gau' -ra ngkai koi', pai' meliu kamasipato' -ra rahuku' hi naraka ngkai koi'.</s>
     </seg>
     <seg type="verse" id="b.MAT.23.16">
      <s id="b.MAT.23.16.1">"Bate silaka-koi mpai'!</s>
      <s id="b.MAT.23.16.2">Koi' hewa to wero to doko' mpotete' doo!</s>
      <s id="b.MAT.23.16.3">Metudui' -koi hewa toi: Ane ria tauna to mpobabehi pojanci pai' mosumpa-i mpokahangai' Tomi Alata'ala, ni'uli' uma-i tehoo' hante sumpa-na toe.</s>
      <s id="b.MAT.23.16.4">Hiaa' ane mpokahangai' -i bulawa to hi rala Tomi Alata'ala, tehoo' -i hante sumpa-na toe.</s>
     </seg>
     <seg type="verse" id="b.MAT.23.17">
      <s id="b.MAT.23.17.1">Wojo mpu'u-koi, hewa to wero-koi!</s>
      <s id="b.MAT.23.17.2">Ha ni'uli' -koina bulawa to meliu ngkai Tomi Alata'ala!</s>
      <s id="b.MAT.23.17.3">Hiaa' bo Tomi Alata'ala toe-di to mpomoroli' bulawa to hi rala-na.</s>
     </seg>
     <seg type="verse" id="b.MAT.23.18">
      <s id="b.MAT.23.18.1">Metudui' wo'o-koi hewa toi: Ane tauna mosumpa mpokahangai' meja' pontunua pepue' to hi rala Tomi Alata'ala, uma-i tehoo' hante sumpa-na toe.</s>
      <s id="b.MAT.23.18.2">Aga ane mpokahangai' -i pepue' to ratunu hi lolo meja' toe, ni'uli' bate tehoo' -i hante sumpa-na.</s>
     </seg>
     <seg type="verse" id="b.MAT.23.19">
      <s id="b.MAT.23.19.1">Hewa to wero mpu'u-koi!</s>
      <s id="b.MAT.23.19.2">Ha ni'uli' -koina, pepue' to meliu ngkai meja' pontunua pepue'?</s>
      <s id="b.MAT.23.19.3">Uma-e', apa' meja' toe-di to mpomoroli' pepue' to hi lolo-nae.</s>
     </seg>
     <seg type="verse" id="b.MAT.23.20">
      <s id="b.MAT.23.20.1">Ane tauna mosumpa mpokahangai' meja' pontunua pepue', batua-na mpokahangai' -i meja' toe pai' hawe'ea to ratunu hi lolo-na.</s>
     </seg>
     <seg type="verse" id="b.MAT.23.21">
      <s id="b.MAT.23.21.1">Pai' ane tauna mosumpa mpokahangai' Tomi Alata'ala, batua-na mpokahangai' -i Tomi Alata'ala pai' Alata'ala to mo'oha' hi tomi toe.</s>
     </seg>
     <seg type="verse" id="b.MAT.23.22">
      <s id="b.MAT.23.22.1">Pai' ane tauna mosumpa mpokahangai' suruga, batua-na mpokahangai' -i pohuraa Alata'ala, pai' mpokahangai' wo'o-i Alata'ala to mohura hi pohuraa toe.</s>
     </seg>
     <seg type="verse" id="b.MAT.23.23">
      <s id="b.MAT.23.23.1">"Silaka-koi, guru agama pai' to Parisi!</s>
      <s id="b.MAT.23.23.2">Lompe' hi mali-na-wadi-koi!</s>
      <s id="b.MAT.23.23.3">Ntahawe' hinu'a to kedi', hewa tarangkada', ngkoromonyi' pai' wunga bonea, nipopepue' hampobagiahampulu' hi Alata'ala.</s>
      <s id="b.MAT.23.23.4">Hiaa' parenta hi rala Atura Pue' to bohe mpu'u, hewa po'ingku to monoa', ma'ahi' hi doo, pai' mpo'ihii' janci, uma nisaile'.</s>
      <s id="b.MAT.23.23.5">Kakoo-kono-na, ke parenta to bohe toe-hanale to kana nituku' -e, pai' neo' wo'o nilipo' mpotuku' parenta to kedi'.</s>
     </seg>
     <seg type="verse" id="b.MAT.23.24">
      <s id="b.MAT.23.24.1">Koi' hewa towero to mpotete' doo.</s>
      <s id="b.MAT.23.24.2">Koi' hewa tauna to mpolali koromu' nete' ngkai ue ininu-ni, hiaa' hama'a unta, to bohe lia, ni'ome' lau.</s>
     </seg>
     <seg type="verse" id="b.MAT.23.25">
      <s id="b.MAT.23.25.1">"Silaka-koi, guru agama pai' to Parisi!</s>
      <s id="b.MAT.23.25.2">Lompe' hi mali-na-wadi-koi!</s>
      <s id="b.MAT.23.25.3">Koi' hewa tauna to mpobohoi' sangkiri' pai' piri hi mali-na-wadi, hiaa' hi rala-na babo' moto.</s>
      <s id="b.MAT.23.25.4">Ada agama to kahiloa hi mali-na-wadi nituku' lia.</s>
      <s id="b.MAT.23.25.5">Hiaa' hi rala nono-ni jampa pai' mpokahina anu doo-koi.</s>
     </seg>
     <seg type="verse" id="b.MAT.23.26">
      <s id="b.MAT.23.26.1">Hewa towero mpu'u-koi, koi' to Parisi!</s>
      <s id="b.MAT.23.26.2">Bohoi' ulu rala-na sangkiri', bona lompe' wo'o to hi mali-na.</s>
     </seg>
     <seg type="verse" id="b.MAT.23.27">
      <s id="b.MAT.23.27.1">"Silaka-koi, guru agama pai' to Parisi!</s>
      <s id="b.MAT.23.27.2">Lompe' hi mali-na-wadi-koi!</s>
      <s id="b.MAT.23.27.3">Hewa daeo' to rasapuru' bula-koi: hi mali-na lompe' -damo hiloa-na, hiaa' bo hi rala-na paka' wuku kiu pai' wori' nyala to merungkui.</s>
     </seg>
     <seg type="verse" id="b.MAT.23.28">
      <s id="b.MAT.23.28.1">Wae wo'o koi': ane hi pogau' to hi mali-na to rahilo doo, monoa' -koi.</s>
      <s id="b.MAT.23.28.2">Hiaa' hi rala nono-ni topebagiu-koi pai' dada'a kehi-ni.</s>
     </seg>
     <seg type="verse" id="b.MAT.23.29">
      <s id="b.MAT.23.29.1">"Silaka-koi, guru agama pai' to Parisi!</s>
      <s id="b.MAT.23.29.2">Lompe' hi mali-na-wadi-koi!</s>
      <s id="b.MAT.23.29.3">Nipenasa-damo mpakalompe' daeo' -ra nabi-nabi pai' tauna to monoa' owi.</s>
     </seg>
     <seg type="verse" id="b.MAT.23.30">
      <s id="b.MAT.23.30.1">Molangko nono-ni, ni'uli': `Ane ke rapa' -na tuwu' -makai hingkala'ia hante totu'a-kai owi, ke uma-ka-kaina mpodohei-ra mpatehi nabi-nabi.'</s>
     </seg>
     <seg type="verse" id="b.MAT.23.31">
      <s id="b.MAT.23.31.1">Jadi', nipangaku' moto kakoi' -na muli-ra to mpatehi nabi-nabi, pai' kehi ntu'a-ni tetu bate ni'uhi.</s>
     </seg>
     <seg type="verse" id="b.MAT.23.32">
      <s id="b.MAT.23.32.1">Wae-pi, pokaliliu lau-mi mpobabehi jeko' hewa to rababehi ntu'a-ni tetu!</s>
     </seg>
     <seg type="verse" id="b.MAT.23.33">
      <s id="b.MAT.23.33.1">"He topebagiu, he koi' to bengku' gau' -ni!</s>
      <s id="b.MAT.23.33.2">Ha ni'uli' -koina tewi'iha-koi mpai' ngkai huku' -ni hi rala naraka-e?</s>
     </seg>
     <seg type="verse" id="b.MAT.23.35">
      <s id="b.MAT.23.35.1">Ntu'a-ni owi mpopatehi wori' tauna to monoa' ingku-ra, ntepu'u ngkai kampopatehi-ra Habel, tauna to monoa' ingku-na owi, rata-rata hi kampopatehi-ni Zakharia ana' Berekia, to nipatehi hi berewe Tomi Alata'ala hi olo' tomi to moroli' pai' meja' pontunua pepue'.</s>
      <s id="b.MAT.23.35.2">Jadi', hi koi' to tuwu' tempo toi, kupahawa' wo'o mpai' nabi, tauna to pante pai' guru to mpotudui' -koi lolita-ku.</s>
      <s id="b.MAT.23.35.3">Hantongo' -ra mpai' nipatehi, hantongo' -ra niparika', ria wo'o-ra to niweba' hi rala tomi posampayaa-ni, ria wo'o-ra to nidapa' hilou hi ngata-ngata petiboa' -ra.</s>
      <s id="b.MAT.23.35.4">Ka'omea-na mpai', koi' to tuwu' tempo toi-mi to mpokolo hawe'ea kasalaa' totu'a-ni to mpatehi tauna to monoa' owi.</s>
     </seg>
     <seg type="verse" id="b.MAT.23.36">
      <s id="b.MAT.23.36.1">Wae mpu'u-di!</s>
      <s id="b.MAT.23.36.2">Koi' to tuwu' tempo toi bate rahuku' sabana hawe'ea kasalaa' -ra totu'a-ni toe.</s>
     </seg>
     <seg type="verse" id="b.MAT.23.37">
      <s id="b.MAT.23.37.1">"Ee to Yerusalem! to Yerusalem!</s>
      <s id="b.MAT.23.37.2">Nipatehi-ra-koina nabi-nabi, pai' nipana' watu-ra-koina tauna to nasuro Alata'ala hi koi'.</s>
      <s id="b.MAT.23.37.3">Wori' ngkani-mi kupehuka' ngkupui-koi, hewa hama'a manu' tina mpo'urui ana' -na hi une' pani' -na, aga uma-koi dota.</s>
     </seg>
     <seg type="verse" id="b.MAT.23.38">
      <s id="b.MAT.23.38.1">Bona ni'inca: tomi pepuea' -ni toi napalahii-kokoi mpai' Alata'ala.</s>
     </seg>
     <seg type="verse" id="b.MAT.23.39">
      <s id="b.MAT.23.39.1">Mpu'u ku'uli' -kokoi, uma-apa nihiloi, duu' -na rata tempo-na ni'uli': `Une' -imi to rata mpokeni hanga' Pue' Ala!'"</s>
     </seg>
    </div>
    <div type="chapter" id="b.MAT.24">
     <seg type="verse" id="b.MAT.24.1">
      <s id="b.MAT.24.1.1">Malai-imi Yesus ngkai Tomi Alata'ala.</s>
      <s id="b.MAT.24.1.2">Tumai-ramo ana'guru-na mpotudo' -ki kalompe' pompowangu-na tomi toe.</s>
     </seg>
     <seg type="verse" id="b.MAT.24.2">
      <s id="b.MAT.24.2.1">Na'uli' Yesus mpo'uli' -raka: "Nihilo wa hawe'ea tohe'e-e lau?</s>
      <s id="b.MAT.24.2.2">Bona ni'inca: uma mpai' ria hamehaa' watu to bate pomeduncu-na.</s>
      <s id="b.MAT.24.2.3">Bate ragero omea mpai'."</s>
     </seg>
     <seg type="verse" id="b.MAT.24.3">
      <s id="b.MAT.24.3.1">Oti toe, hilou-imi Yesus mohura hi Bulu' Zaitun.</s>
      <s id="b.MAT.24.3.2">Bula-na mohura, rata-ramo ana'guru-na nto'u uma ria tau ntani' -na, pai' -ra mpekune' -i: "Uli' -kakai ba nto'uma kadupa' -na to nu'uli' toe-e we'i, pai' napa mpai' to jadi' tanda karata-nu pai' kahudua dunia' toi."</s>
     </seg>
     <seg type="verse" id="b.MAT.24.4">
      <s id="b.MAT.24.4.1">Natompoi' Yesus: "Pelompehi, neo' -koi ma'ala rabagiu.</s>
     </seg>
     <seg type="verse" id="b.MAT.24.5">
      <s id="b.MAT.24.5.1">Apa' wori' mpai' to mehupa' to mpo'uli' kahira' -na Magau' Topetolo'.</s>
      <s id="b.MAT.24.5.2">Wori' mpai' tauna to rabagiu.</s>
     </seg>
     <seg type="verse" id="b.MAT.24.6">
      <s id="b.MAT.24.6.1">Mpo'epe-koi mpai' kareba panga'ea ngkai kalaa-na, ni'epe wo'o moni panga'ea to mohu'.</s>
      <s id="b.MAT.24.6.2">Aga neo' me'eka', apa' hawe'ea toe kana jadi' ulu, aga kajadia' toe uma mpobatuai karata-nami kahudua dunia'.</s>
     </seg>
     <seg type="verse" id="b.MAT.24.7">
      <s id="b.MAT.24.7.1">Nto'u toe mpai', wori' ngata mosipanga'ei, magau' hadua mpo'ewa magau' kahadua-na, pai' hiapa-apa ria oro' pai' linu.</s>
     </seg>
     <seg type="verse" id="b.MAT.24.8">
      <s id="b.MAT.24.8.1">Aga hawe'ea toe lau lako' pontepu'ua-na-pidi, hewa pontodohaka hadua tobine to neo' mo'ana'.</s>
     </seg>
     <seg type="verse" id="b.MAT.24.9">
      <s id="b.MAT.24.9.1">"Nto'u toe mpai', rahoko' -koi pai' ratonu hi tauna to mposesa' pai' mpopatehi-koi.</s>
      <s id="b.MAT.24.9.2">Tauna humalili' dunia' mpokahuku' -koi sabana petuku' -ni hi Aku'.</s>
     </seg>
     <seg type="verse" id="b.MAT.24.10">
      <s id="b.MAT.24.10.1">Wori' tauna ngkala'ura ngkai petuku' -ra hi Aku'.</s>
      <s id="b.MAT.24.10.2">Ria to mpewai' doo-ra hi bali' -ra.</s>
      <s id="b.MAT.24.10.3">Wori' tauna momepokahuku'.</s>
     </seg>
     <seg type="verse" id="b.MAT.24.11">
      <s id="b.MAT.24.11.1">Pai' mehupa' wo'o wori' nabi boa' to mpobagiu wori' tauna.</s>
     </seg>
     <seg type="verse" id="b.MAT.24.12">
      <s id="b.MAT.24.12.1">Nto'u toe, kada'aa tauna katedoo-donihia, duu' -na mere' -mi ahi' tauna to wori'.</s>
     </seg>
     <seg type="verse" id="b.MAT.24.13">
      <s id="b.MAT.24.13.1">Aga tauna to tida mepangala' hi Aku' duu' hi ka'omea-na, hira' -mi to mporata kalompea' hi eo mpeno.</s>
     </seg>
     <seg type="verse" id="b.MAT.24.14">
      <s id="b.MAT.24.14.1">Pai' Kareba Lompe' to mpo'uli' beiwa Alata'ala jadi' Magau', bate rapalele hi humalili' dunia', bona hawe'ea manusia' ma'ala mpo'epe.</s>
      <s id="b.MAT.24.14.2">Oti toe-di pai' lako' rata kahudua dunia'.</s>
     </seg>
     <seg type="verse" id="b.MAT.24.15">
      <s id="b.MAT.24.15.1">"Owi nabi Daniel mpolowa karata-na to rahanga' `Topegerohi to dada'a.'</s>
      <s id="b.MAT.24.15.2">(Hema to mpobasa lolita pelowa toe, penotohi batua-na!)</s>
      <s id="b.MAT.24.15.3">Jadi', ane nihilo to nalowa Daniel toe mokore hi tomi to moroli',</s>
     </seg>
     <seg type="verse" id="b.MAT.24.16">
      <s id="b.MAT.24.16.1">agina tauna to mo'oha' hi Yudea metibo' hilou hi bulu' -na.</s>
     </seg>
     <seg type="verse" id="b.MAT.24.17">
      <s id="b.MAT.24.17.1">Tauna to mohura hi parawa-na, neo' -pi leba' mesua' hi rala tomi-na mpo'ala' rewa-na.</s>
     </seg>
     <seg type="verse" id="b.MAT.24.18">
      <s id="b.MAT.24.18.1">Tauna to hi bonea, neo' -pi nculii' hi ngata mpo'ala' pohea-na.</s>
      <s id="b.MAT.24.18.2">Kaliliu metibo'!</s>
     </seg>
     <seg type="verse" id="b.MAT.24.19">
      <s id="b.MAT.24.19.1">Mpe'ahii' -ra mpai' tobine to nto'u-ra motina'i pai' to mpentii' ana' -ra nto'u toe, apa' mokoro mpai' petibo' -ra.</s>
     </seg>
     <seg type="verse" id="b.MAT.24.20">
      <s id="b.MAT.24.20.1">Mekakae-koi hi Alata'ala bona eo petiboa' -ni toe neo' nto'u tempo lengi' ba nto'u eo pepuea'.</s>
     </seg>
     <seg type="verse" id="b.MAT.24.21">
      <s id="b.MAT.24.21.1">Apa' uma mowo pesesa' to mporumpa' manusia' nto'u toe, ko'ia ria jadi' ngkai lomo' kajadia' dunia' duu' -na rata tempo toi, pai' uma wo'o-pi mpai' ria jadi' hi eo boko' -na.</s>
     </seg>
     <seg type="verse" id="b.MAT.24.22">
      <s id="b.MAT.24.22.1">Aga naredehi moto mpai' Alata'ala tempo kaparia toe, apa' ane uma naredehi tempo-na, bate uma ria haduaa to tuwu'.</s>
      <s id="b.MAT.24.22.2">Jadi', apa' napoka'ahi' -ra tauna to napelihi, toe pai' naredehi mpai' tempo kaparia toe.</s>
     </seg>
     <seg type="verse" id="b.MAT.24.23">
      <s id="b.MAT.24.23.1">"Nto'u toe mpai', ane ria to mpo'uli' -kokoi: `Hilo, Magau' Topetolo' ohe'i-imi,' ba `Ohe'e-i mai,' neo' nipangalai'.</s>
     </seg>
     <seg type="verse" id="b.MAT.24.24">
      <s id="b.MAT.24.24.1">Apa' mehupa' mpai' wori' tauna to boa' to mpo'uli' kahira' -na Magau' Topetolo', ba to mpo'uli' kahira' -na nabi.</s>
      <s id="b.MAT.24.24.2">Mpobabehi-ra tanda to mekoncehi lia pai' tanda to mobaraka', bona mpobagiu-ra wori' tauna.</s>
      <s id="b.MAT.24.24.3">Ane ke ma'ala, ntahawe' tauna to napelihi Alata'ala rabagiu wo'o.</s>
     </seg>
     <seg type="verse" id="b.MAT.24.25">
      <s id="b.MAT.24.25.1">Kiwoi-koi!</s>
      <s id="b.MAT.24.25.2">Ku'uli' ami' -mikokoi kako'ia-na jadi'.</s>
     </seg>
     <seg type="verse" id="b.MAT.24.26">
      <s id="b.MAT.24.26.1">"Jadi', ane ria to mpo'uli' -kokoi: `Hilo, Magau' Topetolo' oe-i ria hi papada to wao'!' neo' -koi hilou.</s>
      <s id="b.MAT.24.26.2">Ane ra'uli': `Hilo, oe-i ria hi rala tomi!' neo' nipangalai'.</s>
     </seg>
     <seg type="verse" id="b.MAT.24.27">
      <s id="b.MAT.24.27.1">Apa' ane rata nculii' -apa mpai' Aku' Ana' Manusia', karata-ku kahiloa hobo' hi dunia', hewa pehini kila' to mehupa' hi mata'eo pai' mehini hilou hi kasoloa.</s>
     </seg>
     <seg type="verse" id="b.MAT.24.28">
      <s id="b.MAT.24.28.1">Ane ria anu mate, incana moto apa' wori' danci morumpu mpokoni'.</s>
      <s id="b.MAT.24.28.2">Wae wo'o mpai' karata-ku nculii' hi dunia', uma-a tumai ngkawuni, incana moto mpai'.</s>
     </seg>
     <seg type="verse" id="b.MAT.24.29">
      <s id="b.MAT.24.29.1">"Ane timpaliu-damo tempo kaparia toe, hawe'ea anu to mobaraka' hi langi' ralengo.</s>
      <s id="b.MAT.24.29.2">Eo mobali' mobengi, wula uma-pi mehini, betue' roda' ngkai langi'.</s>
     </seg>
     <seg type="verse" id="b.MAT.24.30">
      <s id="b.MAT.24.30.1">Nto'u toe-damo mpai', mehupa' -mi tanda hi langi' to mpobatuai karata-ku Aku' Ana' Manusia'.</s>
      <s id="b.MAT.24.30.2">Pai' hawe'ea manusia' hi dunia' motantangi', apa' rahilo-a hi lolo raoa mana'u tumai hi rala limu', mobaraka' -a pai' uma mowo pehini-ku.</s>
     </seg>
     <seg type="verse" id="b.MAT.24.31">
      <s id="b.MAT.24.31.1">Sangkakala to bohe ratuwui', pai' kuhubui mala'eka-ku hilou mporumpu tauna to kupobagia ngkai humalili' dunia', ngkai wuntu-na hamali rata hi wuntu-na hamali.</s>
     </seg>
     <seg type="verse" id="b.MAT.24.32">
      <s id="b.MAT.24.32.1">"Petonoi-koi napa to kutudui' -kokoi hante lolita rapa' kaju ara.</s>
      <s id="b.MAT.24.32.2">Ane nihilo rau-na mela' pai' mohulu-i, ni'inca-mi kaneo' -na mara eo.</s>
     </seg>
     <seg type="verse" id="b.MAT.24.33">
      <s id="b.MAT.24.33.1">Wae wo'o ane nihilo-damo hawe'ea kajadia' toe we'i lou, ni'inca-mi neo' madupa' mpu'u-mi to ku'uli' we'i.</s>
     </seg>
     <seg type="verse" id="b.MAT.24.34">
      <s id="b.MAT.24.34.1">Mpu'u ku'uli' -kokoi: hawe'ea toe we'i bate madupa' kako'ia-na mate omea tauna to tuwu' tempo toi.</s>
     </seg>
     <seg type="verse" id="b.MAT.24.35">
      <s id="b.MAT.24.35.1">Langi' pai' dunia' mogero mpai', tapi' lolita-ku bate-bate-na duu' kahae-hae-na.</s>
     </seg>
     <seg type="verse" id="b.MAT.24.36">
      <s id="b.MAT.24.36.1">"Aga ane eo pai' jaa kadupa' -na hawe'ea toe, wuwu Tuama-ku-wadi to mpo'inca.</s>
      <s id="b.MAT.24.36.2">Uma ria to ntani' -na to mpo'inca.</s>
      <s id="b.MAT.24.36.3">Bangku' mala'eka to hi rala suruga-hawoe', uma wo'o-rawo ra'incai.</s>
      <s id="b.MAT.24.36.4">Bangku' Aku' Ana' -nae', uma wo'o-kuwo ku'incai.</s>
     </seg>
     <seg type="verse" id="b.MAT.24.37">
      <s id="b.MAT.24.37.1">Hewa to majadi' hi tempo nabi Nuh owi, hewa toe wo'o mpai' to jadi' hi eo karata-ku Aku' Ana' Manusia'.</s>
     </seg>
     <seg type="verse" id="b.MAT.24.38">
      <s id="b.MAT.24.38.1">Hi tempo nabi Nuh owi, kako'ia-na rata ue mowo', manusia' lempe' moto, uma ra'incai napa to neo' mporumpa' -ra.</s>
      <s id="b.MAT.24.38.2">Ntora ngkoni' pai' nginu-ra-wadi, rapoponcamoko pai' mepoponcamoko moto-ra, kawae-kawae-na duu' -na nabi Nuh mesua' hi rala sakaya bohe.</s>
     </seg>
     <seg type="verse" id="b.MAT.24.39">
      <s id="b.MAT.24.39.1">Karata-nami ue mowo' mpoliu' -ra, lako' monoto-rada napa to majadi'.</s>
      <s id="b.MAT.24.39.2">Wae wo'o mpai' kalempe' -ra manusia' nto'u Aku' Ana' Manusia' nculii' tumai hi dunia'.</s>
     </seg>
     <seg type="verse" id="b.MAT.24.40">
      <s id="b.MAT.24.40.1">Nto'u toe mpai', rodua tauna mo'ema' mobago hi bonea, hadua ra'ala', to hadua rapalahii.</s>
     </seg>
     <seg type="verse" id="b.MAT.24.41">
      <s id="b.MAT.24.41.1">Rodua tobine to motongke' momanyu, hadua ra'ala', to hadua rapalahii.</s>
     </seg>
     <seg type="verse" id="b.MAT.24.42">
      <s id="b.MAT.24.42.1">Toe pai' ku'uli' mo'inga' -inga' -koi, apa' uma ni'incai nto'uma Pue' -ni rata.</s>
     </seg>
     <seg type="verse" id="b.MAT.24.43">
      <s id="b.MAT.24.43.1">"Poinono lolita rapa' -ku toi: ane na'inca ami' -mi pue' tomi jaa hangkuja ngkabengia topanako rata, bate mo'inga' -inga' -i-hawo, uma napelele' -ra mesua' hi rala tomi-na.</s>
     </seg>
     <seg type="verse" id="b.MAT.24.44">
      <s id="b.MAT.24.44.1">Hewa toe wo'o kana rodo ami' -mokoi mpopea-a, apa' uma ni'incai tempo karata-ku Aku' Ana' Manusia'.</s>
     </seg>
     <seg type="verse" id="b.MAT.24.45">
      <s id="b.MAT.24.45.1">"Rapa' -na ria hadua batua to monoto nono-na pai' to tida mpobago bago maradika-na.</s>
      <s id="b.MAT.24.45.2">Batua toei na'ongko' maradika-na jadi' topohawa' mpohawai' batua ntani' -na pai' mpowai' -ra pongkoni' -ra butu eo-na.</s>
     </seg>
     <seg type="verse" id="b.MAT.24.46">
      <s id="b.MAT.24.46.1">Uma mowo kamarasi' -na ane maradika-na rata nculii' ngkai pomakoa' -na pai' mporata-i bula-na mpobago bago-na.</s>
     </seg>
     <seg type="verse" id="b.MAT.24.47">
      <s id="b.MAT.24.47.1">Mpu'u ku'uli' -kokoi, maradika-na mpo'ongko' -i pai' mpowai' -i kuasa mpewili' hawe'ea ka'uaa' -na.</s>
     </seg>
     <seg type="verse" id="b.MAT.24.48">
      <s id="b.MAT.24.48.1">"Aga ane dada'a-di kehi-na batua toei, na'uli' hi rala nono-na: `Uma-ile sohi' tumai maradika-e.'</s>
     </seg>
     <seg type="verse" id="b.MAT.24.49">
      <s id="b.MAT.24.49.1">Ngkai ree, natepu'u-mi mpoweba' hingka batua-na, pai' -i ntora ngkoni' pai' nginu hante tauna topalangu-langu.</s>
     </seg>
     <seg type="verse" id="b.MAT.24.50">
      <s id="b.MAT.24.50.1">Ntaa' we'i, bula-na lempe' moto hewa toe, muu-mule' rata-mi maradika-na hi eo pai' hi jaa to uma na'incai.</s>
     </seg>
     <seg type="verse" id="b.MAT.24.51">
      <s id="b.MAT.24.51.1">Batua toei raweba' ntarurua', pai' rapetadi hi mali-na, rapohewa topebagiu.</s>
      <s id="b.MAT.24.51.2">Hi ria-i geo' pai' ntodohaka.</s>
     </seg>
    </div>
    <div type="chapter" id="b.MAT.25">
     <seg type="verse" id="b.MAT.25.1">
      <s id="b.MAT.25.1.1">"Ane rata nculii' -apa mpai' jadi' Magau', kajadia' hewa lolita rapa' toi: Hampulu' toronaa mopatuju hilou mpotomu topemua', hore-hore ngkeni hulu' -ra.</s>
     </seg>
     <seg type="verse" id="b.MAT.25.2">
      <s id="b.MAT.25.2.1">Lima-ra to wojo, lima-ra to monoto nono-ra.</s>
     </seg>
     <seg type="verse" id="b.MAT.25.3">
      <s id="b.MAT.25.3.1">Lima toronaa to wojo toera, ngkeni moto-ra hulu' -ra, aga uma-ra ngkeni lana.</s>
     </seg>
     <seg type="verse" id="b.MAT.25.4">
      <s id="b.MAT.25.4.1">Lima toronaa to monoto nono-ra mpokeni hulu' -ra hante lana talaa-ra.</s>
     </seg>
     <seg type="verse" id="b.MAT.25.5">
      <s id="b.MAT.25.5.1">Apa' mahae rahi karata topemua', tetunu' -ramo toronaa toera, ka'omea-na leta' omea-ramo.</s>
     </seg>
     <seg type="verse" id="b.MAT.25.6">
      <s id="b.MAT.25.6.1">"Mentongo' bengi-mi, lako' ria-di tauna to mekio', ra'uli': `Etu-imi tumai topemua'!</s>
      <s id="b.MAT.25.6.2">Mai-mokoi mpotomu-i.'</s>
     </seg>
     <seg type="verse" id="b.MAT.25.7">
      <s id="b.MAT.25.7.1">Pemata-rami toronaa to hampulu' toera, hore-hore mporodo hulu' -ra.</s>
     </seg>
     <seg type="verse" id="b.MAT.25.8">
      <s id="b.MAT.25.8.1">Toronaa to wojo mpo'uli' -raka ema' -ra to monoto nono-ra: `Bale, mai-kaiwo lana-ni hangkedi', neo' mate-mi-kaina hulu' -kai.'</s>
     </seg>
     <seg type="verse" id="b.MAT.25.9">
      <s id="b.MAT.25.9.1">"Ratompoi' to monoto nono-ra toera: `Uma-kaiwo hono'!</s>
      <s id="b.MAT.25.9.2">Hilou-mokoi ulu me'oli hi topobalu' lana.'</s>
     </seg>
     <seg type="verse" id="b.MAT.25.10">
      <s id="b.MAT.25.10.1">Hilou-ramo-rawo toronaa to wojo toera mpo'oli lana.</s>
      <s id="b.MAT.25.10.2">Lingku' -ra hilou, rata mpu'u-imi topemua'.</s>
      <s id="b.MAT.25.10.3">Lima toronaa to monoto toera, apa' rodo ami' -mi-rana hulu' -ra, kaliliu mesua' -ramo dohe topemua' rala tomi posusaa', pai' wobo' ra'unca-mi.</s>
     </seg>
     <seg type="verse" id="b.MAT.25.11">
      <s id="b.MAT.25.11.1">"Oti toe rata wo'o-ramo-rawo toronaa to wojo toera.</s>
      <s id="b.MAT.25.11.2">Mekio' -ra ngkai mali-na, ra'uli': `Pue'!</s>
      <s id="b.MAT.25.11.3">Pue'!</s>
      <s id="b.MAT.25.11.4">Bea-kaka-kaiwo wobo'!'</s>
     </seg>
     <seg type="verse" id="b.MAT.25.12">
      <s id="b.MAT.25.12.1">"Na'uli' topemua': `Uma-koi ku'incai.'"</s>
     </seg>
     <seg type="verse" id="b.MAT.25.13">
      <s id="b.MAT.25.13.1">Napohudu Yesus lolita rapa' -na toe hewa toi: "Toe pai' kana mo'inga' -inga' -koi, apa' uma ni'incai nto'uma-a rata.</s>
     </seg>
     <seg type="verse" id="b.MAT.25.14">
      <s id="b.MAT.25.14.1">"Ane rata nculii' -apa mpai' jadi' Magau', kajadi' -na hewa lolita rapa' tohe'i: Hadua maradika mopatuju hilou hi ngata to molaa.</s>
      <s id="b.MAT.25.14.2">Kako'ia-na me'ongko', mpokio' -i pahawaa' -na napontonui doi-na, bona lingku' -na rapopodaga rapali' -ki donihi-na.</s>
     </seg>
     <seg type="verse" id="b.MAT.25.15">
      <s id="b.MAT.25.15.1">Nawai' -ra hore-hore ntuku' pakulea' -ra.</s>
      <s id="b.MAT.25.15.2">Hadua nawai' lima ncobu doi bulawa, to hadua roncobu, pai' to hadua wo'o hancobu.</s>
      <s id="b.MAT.25.15.3">Pai' -i me'ongko' -mi.</s>
     </seg>
     <seg type="verse" id="b.MAT.25.16">
      <s id="b.MAT.25.16.1">Pahawaa' to mporata lima ncobu doi bulawa toei, kaliliu napopodaga mpali' donihi-na, narata mpu'u-mi donihi-na lima ncobu wo'o.</s>
     </seg>
     <seg type="verse" id="b.MAT.25.17">
      <s id="b.MAT.25.17.1">Wae wo'o pahawaa' to mporata roncobu, narata wo'o-hawo donihi-na roncobu.</s>
     </seg>
     <seg type="verse" id="b.MAT.25.18">
      <s id="b.MAT.25.18.1">Aga pahawaa' to mporata hancobu-wadi, hilou-i mpokae tana' napontawui doi maradika-na.</s>
     </seg>
     <seg type="verse" id="b.MAT.25.19">
      <s id="b.MAT.25.19.1">"Mahae ngkai ree, nculii' -imi maradika toei, pai' nakio' -ra pahawaa' -na, napongincai pompewili' -ra doi-na.</s>
     </seg>
     <seg type="verse" id="b.MAT.25.20">
      <s id="b.MAT.25.20.1">Pahawaa' to mporata lima ncobu doi bulawa, tumai-i mpotonu hi maradika-na hampulu' ncobu, na'uli': `Maradika, to nutonu-ka wengi lima ncobu.</s>
      <s id="b.MAT.25.20.2">Hilo, oi-mi ana' -na, lima ncobu wo'o.'</s>
     </seg>
     <seg type="verse" id="b.MAT.25.21">
      <s id="b.MAT.25.21.1">"Na'uli' maradika-na: `Lompe' -mi!</s>
      <s id="b.MAT.25.21.2">Nupopomako' lompe' pobago to kuwai' -koko.</s>
      <s id="b.MAT.25.21.3">Wae-pi, apa' lawi' monoa' -ko hi to hangkedi', kusarumaka lau-moko hi to wori'.</s>
      <s id="b.MAT.25.21.4">Mai-moko, mo'oha' hante aku', pai' goe' -moko hangkaa-ngkania hante aku'.'</s>
     </seg>
     <seg type="verse" id="b.MAT.25.22">
      <s id="b.MAT.25.22.1">"Pahawaa' to mporata roncobu doi bulawa, rata wo'o-imi-hawo, na'uli': `Maradika, roncobu wengi to nuwai' -ka.</s>
      <s id="b.MAT.25.22.2">Hilo, oi-mi ana' -na roncobu wo'o.'</s>
     </seg>
     <seg type="verse" id="b.MAT.25.23">
      <s id="b.MAT.25.23.1">"Na'uli' maradika toei: `Lompe' -mi!</s>
      <s id="b.MAT.25.23.2">Nupopomako' lompe' pobago to kuwai' -koko.</s>
      <s id="b.MAT.25.23.3">Wae-pi, apa' lawi' monoa' -ko hi to hangkedi', kusarumaka lau-moko hi to wori'.</s>
      <s id="b.MAT.25.23.4">Mai-moko, mo'oha' hante aku', pai' goe' -moko hangkaa-ngkania hante aku'.'</s>
     </seg>
     <seg type="verse" id="b.MAT.25.24">
      <s id="b.MAT.25.24.1">"Oti toe, rata wo'o-imi-hawo pahawaa' to mporata hancobu, na'uli': `Maradika, ku'inca kaseke-nu.</s>
      <s id="b.MAT.25.24.2">Nupepae to bela-kowo hinu'a-nu, nu'ala' to uma nukarokoi.</s>
     </seg>
     <seg type="verse" id="b.MAT.25.25">
      <s id="b.MAT.25.25.1">Me'eka' -a, toe pai' hilou-a mpowuni doi-nu hi rala tana'.</s>
      <s id="b.MAT.25.25.2">Jadi', ohe'i-mi doi-nu nculii'.'</s>
     </seg>
     <seg type="verse" id="b.MAT.25.26">
      <s id="b.MAT.25.26.1">"Na'uli' -mi maradika toei: `Iko pahawaa' to dada'a pai' to lose!</s>
      <s id="b.MAT.25.26.2">Ane nu'inca kampepae-ku to bela hinu'a-ku, ane nu'inca kampo'ala' -ku to uma kukarokoi,</s>
     </seg>
     <seg type="verse" id="b.MAT.25.27">
      <s id="b.MAT.25.27.1">napa pai' uma nupopesua' lau doi-ku hi bank, bona ane rata-apa, kurua' nculii' hante ana' -na!'</s>
     </seg>
     <seg type="verse" id="b.MAT.25.28">
      <s id="b.MAT.25.28.1">Na'uli' wo'o-mi maradika toei hi pahawaa' kahadua-na: `Ala' doi to hi hi'a, wai' -ki to ria-ki hampulu' ncobu.</s>
     </seg>
     <seg type="verse" id="b.MAT.25.29">
      <s id="b.MAT.25.29.1">Apa' tauna to rasarumaka hante anu to rawai' -ki, rawai' tena-i-pidi bona kawoo-woria' -ki.</s>
      <s id="b.MAT.25.29.2">Aga tauna to uma rasarumaka, anu hangkedi' to ria hi hi'a, ra'alai' lau-imi.</s>
     </seg>
     <seg type="verse" id="b.MAT.25.30">
      <s id="b.MAT.25.30.1">Pai' pahawaa' to uma motuju tetui, petadi-imi hi mali-na hi kabengia-na.</s>
      <s id="b.MAT.25.30.2">Hi ria-i ntora geo' pai' ntodohaka.'</s>
     </seg>
     <seg type="verse" id="b.MAT.25.31">
      <s id="b.MAT.25.31.1">"Aku' Ana' Manusia', ane rata nculii' -apa mpai', mehini mpu'u-mi baraka' -ku, pai' radohei-a hawe'ea mala'eka-ku.</s>
      <s id="b.MAT.25.31.2">Mohura-a mpai' moparenta hewa Magau' hi pohuraa to ncola.</s>
     </seg>
     <seg type="verse" id="b.MAT.25.32">
      <s id="b.MAT.25.32.1">Hawe'ea manusia' morumpu hi nyanyoa-ku pai' kugaa' -ra jadi' rontuda, hewa hadua topo'ewu mpogaa' bima ngkai kebe'.</s>
     </seg>
     <seg type="verse" id="b.MAT.25.33">
      <s id="b.MAT.25.33.1">Tauna to mpobabehi konoa Alata'ala kupahantuda hi mali ka'ana-ku, pai' tauna topesapuaka hi mali ki'ii-ku.</s>
     </seg>
     <seg type="verse" id="b.MAT.25.34">
      <s id="b.MAT.25.34.1">"Pai' Aku' Magau', ku'uli' -raka to hi mali ka'ana-ku: `Mai-mokoi to nagane' Tuama-ku!</s>
      <s id="b.MAT.25.34.2">Mesua' -mokoi hi rala Kamagaua' -ku, po'ohaa' -ni kuporodo ami' -mikokoi ngkai lomo' kajadi' dunia'.</s>
     </seg>
     <seg type="verse" id="b.MAT.25.35">
      <s id="b.MAT.25.35.1">Apa' nto'u-ku mo'oro', niwai' -a pongkoni'.</s>
      <s id="b.MAT.25.35.2">Ngkamara-a, niwai' -a ue ininu.</s>
      <s id="b.MAT.25.35.3">Liu-a hi tomi-ni, nipopehani-a.</s>
     </seg>
     <seg type="verse" id="b.MAT.25.36">
      <s id="b.MAT.25.36.1">Uma ria pohea-ku, niwai' -a pohea.</s>
      <s id="b.MAT.25.36.2">Peda' -a, nikinomo-a.</s>
      <s id="b.MAT.25.36.3">Hi rala tarungku' -a, nipencuai' -a.'</s>
     </seg>
     <seg type="verse" id="b.MAT.25.37">
      <s id="b.MAT.25.37.1">"Metompoi' -ra to hi mali ka'ana-ku, ra'uli': `Pue', nto'uma-ko kihilo mo'oro' pai' kiwai' -ko koni', ba ngkamara pai' kiwai' -ko ue?</s>
     </seg>
     <seg type="verse" id="b.MAT.25.38">
      <s id="b.MAT.25.38.1">Nto'uma-ko liu hi tomi-kai, pai' kipopehani-ko?</s>
      <s id="b.MAT.25.38.2">Nto'uma-ko kihilo uma ria pohea-nu, pai' kiwai' -ko pohea?</s>
     </seg>
     <seg type="verse" id="b.MAT.25.39">
      <s id="b.MAT.25.39.1">Nto'uma-ko kihilo peda' ba hi rala tarungku', pai' tilou-kai mpencuai' -ko?'</s>
     </seg>
     <seg type="verse" id="b.MAT.25.40">
      <s id="b.MAT.25.40.1">"Pai' Aku' Magau', kutompoi' -ra: `Bona ni'inca: napa to nibabehi mpotulungi ompi' -ku tohe'ira lau, nau' hadua ompi' -ku to kedi' lia katuwu' -na, batua-na, hibalia nibabehi hi Aku' -mi.'</s>
     </seg>
     <seg type="verse" id="b.MAT.25.41">
      <s id="b.MAT.25.41.1">"Oti toe mpai', ku'uli' -raka to hi mali ki'ii-ku: `Malai-mokoi ngkai rei, koi' to natotowi Tuama-ku!</s>
      <s id="b.MAT.25.41.2">Mesua' -mokoi hi rala apu to jela' ncuu, to raporodo ami' -miki Magau' Anudaa' pai' mala'eka to mpotuku' -i.</s>
     </seg>
     <seg type="verse" id="b.MAT.25.42">
      <s id="b.MAT.25.42.1">Apa' nto'u-ku mo'oro', uma-a niwai' koni'.</s>
      <s id="b.MAT.25.42.2">Ngkamara-a, uma-a niwai' ue ininu.</s>
     </seg>
     <seg type="verse" id="b.MAT.25.43">
      <s id="b.MAT.25.43.1">Liu-a hi tomi-ni, uma-a nipopehani.</s>
      <s id="b.MAT.25.43.2">Uma ria pohea-ku, uma-a niwai' pohea.</s>
      <s id="b.MAT.25.43.3">Peda' -a, hi rala tarungku' -a, uma-a nipencuai'.'</s>
     </seg>
     <seg type="verse" id="b.MAT.25.44">
      <s id="b.MAT.25.44.1">"Ra'uli' wo'o-mi-rawo mpai' mpo'uli' -ka: `Pue', nto'uma-ko kihilo mo'oro' ba ngkamara ba hewa tauna toliu, ba uma-ko moheai, ba peda' ba ratarungku', pai' uma-ko kitulungi?'</s>
     </seg>
     <seg type="verse" id="b.MAT.25.45">
      <s id="b.MAT.25.45.1">"Pai' Aku' Magau', kutompoi' -ra: `Bona ni'inca: apa' uma-koina nitulungi-ra tauna to kedi' tuwu' -ra tohe'i-era lau, batua-na, Aku' -mi to uma nitulungi tetu-e.'"</s>
     </seg>
     <seg type="verse" id="b.MAT.25.46">
      <s id="b.MAT.25.46.1">Napohudu Yesus lolita-na, na'uli': "Hawe'ea tauna to dada'a toera lau ratadi hi rala naraka pai' rahuku' duu' kahae-hae-na, pai' tauna to monoa' mporata katuwua' to lompe' duu' kahae-hae-na."</s>
     </seg>
    </div>
    <div type="chapter" id="b.MAT.26">
     <seg type="verse" id="b.MAT.26.1">
      <s id="b.MAT.26.1.1">Kahudu-na Yesus mpololita hawe'ea tohe'e, na'uli' mpo'uli' -raka ana'guru-na:</s>
     </seg>
     <seg type="verse" id="b.MAT.26.2">
      <s id="b.MAT.26.2.1">"Ni'inca wa karo'eo-na-damo eo bohe Paskah?</s>
      <s id="b.MAT.26.2.2">Pai' Aku' Ana' Manusia' rapewai' hi pale bali' -ku bona raparika'."</s>
     </seg>
     <seg type="verse" id="b.MAT.26.3">
      <s id="b.MAT.26.3.1">Nto'u toe, imam pangkeni pai' totu'a to Yahudi morumpu hi tomi Imam Bohe to rahanga' Kayafas.</s>
     </seg>
     <seg type="verse" id="b.MAT.26.4">
      <s id="b.MAT.26.4.1">Mohawa' -ramo, ra'uli': "Beiwa akala-ta mpolede pai' mpohoko' Yesus bona rapatehi-ie?</s>
     </seg>
     <seg type="verse" id="b.MAT.26.5">
      <s id="b.MAT.26.5.1">Agina neo' ulu tahoko' -i nto'u eo bohe, nee-neo' mpai' bara' ntodea."</s>
     </seg>
     <seg type="verse" id="b.MAT.26.6">
      <s id="b.MAT.26.6.1">Nto'u Yesus hi ngata Betania, hilou-i hi tomi hadua tauna to rahanga' Simon topohaki' poko'.</s>
     </seg>
     <seg type="verse" id="b.MAT.26.7">
      <s id="b.MAT.26.7.1">Bula-na hi ree, rata hadua tobine ngkeni hameha' butolo' ihia' lana honga to masuli' lia oli-na.</s>
      <s id="b.MAT.26.7.2">Bula-na Yesus ngkoni', tumai tobine toei mpotua lana honga toe hi woo' -na tanda pebila' -na.</s>
     </seg>
     <seg type="verse" id="b.MAT.26.8">
      <s id="b.MAT.26.8.1">Karahilo-na ana'guru-na napa to nababehi tobine toei, moroe-ramo, ra'uli': "Napa-hawo pai' rakerei lana to masuli' oli-na hewa tetu?</s>
     </seg>
     <seg type="verse" id="b.MAT.26.9">
      <s id="b.MAT.26.9.1">Ke agina rapobalu' lau bona oli-na rawai' -raka tokabu."</s>
     </seg>
     <seg type="verse" id="b.MAT.26.10">
      <s id="b.MAT.26.10.1">Na'inca Yesus pekiri-ra, toe pai' na'uli' -raka: "Napa pai' nipedahi nono-na tobine toei!</s>
      <s id="b.MAT.26.10.2">To nababehi hi Aku' toe-le, lompe'.</s>
     </seg>
     <seg type="verse" id="b.MAT.26.11">
      <s id="b.MAT.26.11.1">Apa' tokabu-hana, ria oa' loga-ni mpotulungi-ra apa' ria oa' -ra doo-ni.</s>
      <s id="b.MAT.26.11.2">Aga Aku', uma-a mpai' ria oa' doo-ni.</s>
     </seg>
     <seg type="verse" id="b.MAT.26.12">
      <s id="b.MAT.26.12.1">Natuai-a hante lana toe, mpakasadia ami' woto-ku hi karatana-ku mpai'.</s>
     </seg>
     <seg type="verse" id="b.MAT.26.13">
      <s id="b.MAT.26.13.1">Mpu'u ku'uli' -kokoi: hi humalili' dunia', hiapa-apa Kareba Lompe' rapalele, napa to nababehi tobine toei we'i bate ralolita, uma mpai' ralipo' -lipo'."</s>
     </seg>
     <seg type="verse" id="b.MAT.26.14">
      <s id="b.MAT.26.14.1">Nto'u toe, hadua ngkai ana'guru-na to hampulu' rodua, to rahanga' Yudas Iskariot, hilou hi imam pangkeni.</s>
     </seg>
     <seg type="verse" id="b.MAT.26.15">
      <s id="b.MAT.26.15.1">Na'uli' -raka: "Ane kutonu Yesus hi rala pale-ni, napa to niwai' -ka?"</s>
      <s id="b.MAT.26.15.2">Rabila' -mi doi pera' tolu mpulu', pai' rawai' -ki.</s>
     </seg>
     <seg type="verse" id="b.MAT.26.16">
      <s id="b.MAT.26.16.1">Ngkai ree, Yudas mpopali' loga to lompe' mpobalu' Yesus hi bali' -na.</s>
     </seg>
     <seg type="verse" id="b.MAT.26.17">
      <s id="b.MAT.26.17.1">Hi eo to lomo' -na hi Posusa' Roti to Uma Raragii, rata-ramo ana'guru-na hi Yesus, ra'uli' -ki: "Hiapa konoa-nu kiporodo pongkoni' Paskah to takoni' -e mpai'?"</s>
     </seg>
     <seg type="verse" id="b.MAT.26.18">
      <s id="b.MAT.26.18.1">Na'uli' -raka: "Hilou-mokoi hi rala ngata hi tomi ni'anu, uli' -ki hewa toi: `Na'uli' Guru: Rata-mi tempo-ku, doko' -a mo'eo bohe Paskah hi tomi-nu hante ana'guru-ku.'"</s>
     </seg>
     <seg type="verse" id="b.MAT.26.19">
      <s id="b.MAT.26.19.1">Ana'guru Yesus toera, hilou mpu'u-ramo hewa to nahubui-raka, pai' -ra mporodo-mi pongkoni' Paskah.</s>
     </seg>
     <seg type="verse" id="b.MAT.26.20">
      <s id="b.MAT.26.20.1">Kamobengi-na, Yesus hante ana'guru-na to hampulu' rodua mohura ngkoni'.</s>
     </seg>
     <seg type="verse" id="b.MAT.26.21">
      <s id="b.MAT.26.21.1">Bula-ra ngkoni' toe, na'uli' -mi Yesus: "Pe'epei-koi: hadua ngkai olo' -ni mpobalu' -a mpai' hi bali' -ku."</s>
     </seg>
     <seg type="verse" id="b.MAT.26.22">
      <s id="b.MAT.26.22.1">Mpo'epe tohe'e, peda' -mi nono-ra ana'guru-na, pai' mepekune' -ramo hadua bo hadua hi Yesus, ra'uli': "Bela-hawo aku' to nutoa' -e Pue'?"</s>
     </seg>
     <seg type="verse" id="b.MAT.26.23">
      <s id="b.MAT.26.23.1">Na'uli' Yesus: "Tauna to mpololo' roti hi banga' uta hangkaa-ngkania hante Aku', hi'a-mi to mpobalu' -a.</s>
     </seg>
     <seg type="verse" id="b.MAT.26.24">
      <s id="b.MAT.26.24.1">Makono mpu'u, Aku' Ana' Manusia' bate mate hewa to ralowa hi rala Buku Tomoroli' -e.</s>
      <s id="b.MAT.26.24.2">Aga mpe'ahii' tauna to mpobalu' -a tetui.</s>
      <s id="b.MAT.26.24.3">Ke lompe' lau-pi ane uma-i na'ote tina-na."</s>
     </seg>
     <seg type="verse" id="b.MAT.26.25">
      <s id="b.MAT.26.25.1">Ngkai ree, na'uli' wo'o-mi-hawo Yudas, to mpobalu' -ie mpai': "Bela-hawo aku' to nutoa' -e Guru?"</s>
      <s id="b.MAT.26.25.2">Na'uli' Yesus: "Hewa to nu'uli' tetu-midi!"</s>
     </seg>
     <seg type="verse" id="b.MAT.26.26">
      <s id="b.MAT.26.26.1">Bula-ra ngkoni', na'ala' -mi Yesus roti pai' naposampayai mpo'uli' tarima kasi hi Alata'ala.</s>
      <s id="b.MAT.26.26.2">Oti toe, napihe-pihe pai' natonu-raka ana'guru-na, na'uli': "Ala' -mi, koni' -mi.</s>
      <s id="b.MAT.26.26.3">Toi-mi woto-ku."</s>
     </seg>
     <seg type="verse" id="b.MAT.26.27">
      <s id="b.MAT.26.27.1">Oti toe na'ala' wo'o sangkiri' to ihia' anggur, na'uli' tarima kasi hi Alata'ala pai' natonu-raka, na'uli': "Nginu-mokoi omea,</s>
     </seg>
     <seg type="verse" id="b.MAT.26.28">
      <s id="b.MAT.26.28.1">apa' toi-mi raa' -ku to rabowo ane mate-a mpai'.</s>
      <s id="b.MAT.26.28.2">Raa' -ku toi mpai' mporohoi pojanci to mpoposidai' Alata'ala hante manusia', bona jeko' tauna to wori' ra'ampungi.</s>
     </seg>
     <seg type="verse" id="b.MAT.26.29">
      <s id="b.MAT.26.29.1">Bona ni'inca: ntepu'u ngkai wae lau, uma-apa nginu anggur duu' -na rata tempo-na Tuama-ku jadi' Magau' hi dunia' bo'u.</s>
      <s id="b.MAT.26.29.2">Nto'u toe mpai' mpo'inu-a anggur to bo'u hangkaa-ngkania hante koi' hi rala Kamagaua' -na."</s>
     </seg>
     <seg type="verse" id="b.MAT.26.30">
      <s id="b.MAT.26.30.1">Oti toe morona' -ramo hanyala rona' pe'une'.</s>
      <s id="b.MAT.26.30.2">Kahudu-ra morona', malai-ramo ngkai ngata hilou hi Bulu' Zaitun.</s>
     </seg>
     <seg type="verse" id="b.MAT.26.31">
      <s id="b.MAT.26.31.1">Na'uli' -mi Yesus mpo'uli' -raka: "Bengi toe mpai' lau, hawe'ea-ni, molengo pepangala' -ni hi Aku', apa' ria te'uki' Lolita Alata'ala to mpo'uli' hewa toi: `Kupatehi topo'ewu toei, pai' bima inewu-na pagaa' -gaa' -ramo.'</s>
     </seg>
     <seg type="verse" id="b.MAT.26.32">
      <s id="b.MAT.26.32.1">Aga ane tuwu' nculii' -apa mpai', meri'ulu-a hilou hi tana' Galilea, bona hirua' hi ria-ta-damo mpai'."</s>
     </seg>
     <seg type="verse" id="b.MAT.26.33">
      <s id="b.MAT.26.33.1">Ngkai ree, na'uli' -mi Petrus: "Nau' hawe'ea tauna molengo pepangala' -ra hi Iko Pue', aku' uma!"</s>
     </seg>
     <seg type="verse" id="b.MAT.26.34">
      <s id="b.MAT.26.34.1">Na'uli' Yesus: "Mpu'u ku'uli' -koko: kako'ia-na turua' manu' bengi toe mpai' lau, mpolia' tolu ngkani-moko mposapu kanu'inca-ku."</s>
     </seg>
     <seg type="verse" id="b.MAT.26.35">
      <s id="b.MAT.26.35.1">Na'uli' Petrus: "Nau' -a mate hangkaa-ngkania dohe-nu, uma mpu'u kusapu kaku'inca-nu!"</s>
      <s id="b.MAT.26.35.2">Wae wo'o-rawo pololita-ra ana'guru-na to ntani' -na.</s>
     </seg>
     <seg type="verse" id="b.MAT.26.36">
      <s id="b.MAT.26.36.1">Oti toe, rata-ramo hi pampa to rahanga' Getsemani.</s>
      <s id="b.MAT.26.36.2">Hi ree-i mpo'uli' -raka ana'guru-na: "Koi', mohura hi rei-mokoi.</s>
      <s id="b.MAT.26.36.3">Aku', lou hi ree-a mai ulu mosampaya."</s>
     </seg>
     <seg type="verse" id="b.MAT.26.37">
      <s id="b.MAT.26.37.1">Aga Petrus pai' ana' Zebedeus to rodua, nabawai-ra hilou dohe-na.</s>
      <s id="b.MAT.26.37.2">Nto'u toe, susa' pai' mokaratu-mi nono-na.</s>
     </seg>
     <seg type="verse" id="b.MAT.26.38">
      <s id="b.MAT.26.38.1">Na'uli' -raka: "Susa' lia nono-ku, hewa to neo' mate-ama ku'epe.</s>
      <s id="b.MAT.26.38.2">Rehe'i-mokoi ulu, dohei-a mojaga."</s>
     </seg>
     <seg type="verse" id="b.MAT.26.39">
      <s id="b.MAT.26.39.1">Oti toe hilou-imi molaa hangkedi', pai' -i motumpa, mosampaya, na'uli': "Tuama-ku, ane ma'ala, pomolaa-ka-kuwo kaparia to neo' mporumpa' -a toi.</s>
      <s id="b.MAT.26.39.2">Aga bela konoa-ku Aku' to jadi', agina konoa-nu Iko moto."</s>
     </seg>
     <seg type="verse" id="b.MAT.26.40">
      <s id="b.MAT.26.40.1">Oti toe, nculii' -imi hi ana'guru-na to tolu toera, narata-ra bula-ra leta' moto.</s>
      <s id="b.MAT.26.40.2">Na'uli' mpo'uli' -ki Petrus: "Hilo!</s>
      <s id="b.MAT.26.40.3">Hajaa-wadi uma nidadahi mojaga dohe-ku?</s>
     </seg>
     <seg type="verse" id="b.MAT.26.41">
      <s id="b.MAT.26.41.1">Mojaga pai' mosampaya-mokoi bona neo' -koi mporata pesori.</s>
      <s id="b.MAT.26.41.2">Hi rala nono-ni dota moto-koi mpobabehi to makono, aga uma nidadahi apa' manusia' bate lente."</s>
     </seg>
     <seg type="verse" id="b.MAT.26.42">
      <s id="b.MAT.26.42.1">Ngkai ree, hilou wo'o-imi mosampaya, na'uli': "Tuama-ku, ane kaparia toi uma ma'ala rawi'iha-ka, bate konoa-numi to majadi'."</s>
     </seg>
     <seg type="verse" id="b.MAT.26.43">
      <s id="b.MAT.26.43.1">Oti toe, nculii' wo'o-imi mporata ana'guru-na, leta' wo'o-ra-wadi apa' mopoke' mata-ra.</s>
     </seg>
     <seg type="verse" id="b.MAT.26.44">
      <s id="b.MAT.26.44.1">Hangkani wo'o-ipi Yesus mpalahii-ra hilou mosampaya katolu ngkani-na.</s>
      <s id="b.MAT.26.44.2">Posampaya-na toe hibalia hante posampaya-na to we'i.</s>
     </seg>
     <seg type="verse" id="b.MAT.26.45">
      <s id="b.MAT.26.45.1">Ka'oti-na mosampaya toe, nculii' wo'o-imi hi ana'guru-na to tolu toera, pai' na'uli' -raka: "Turu pai' leta' oa' -pada-koi?</s>
      <s id="b.MAT.26.45.2">Hilo-dile, rata-mi tempo-na Aku' Ana' Manusia' rapobalu' pai' ratonu hi tauna to dada'a.</s>
     </seg>
     <seg type="verse" id="b.MAT.26.46">
      <s id="b.MAT.26.46.1">Memata-mokoi!</s>
      <s id="b.MAT.26.46.2">Hilo, etu-imi tumai tauna to mpobalu' -a.</s>
      <s id="b.MAT.26.46.3">Kita-mi lou."</s>
     </seg>
     <seg type="verse" id="b.MAT.26.47">
      <s id="b.MAT.26.47.1">Bula-na Yesus mololita-pidi, rata-imi Yudas, hadua ngkai ana'guru-na to hampulu' rodua.</s>
      <s id="b.MAT.26.47.2">Pai' dohe-na wori' wo'o tau ntani' -na to ngkeni piho' pai' sumampu.</s>
      <s id="b.MAT.26.47.3">Hira' toe rapahawa' imam pangkeni pai' totu'a to Yahudi.</s>
     </seg>
     <seg type="verse" id="b.MAT.26.48">
      <s id="b.MAT.26.48.1">Yudas mpo'uli' ami' -miraka tanda bona ra'inca kato'uma-nai Yesus, na'uli': "Hema mpai' to ku'eki, Hi'a-mi Yesus.</s>
      <s id="b.MAT.26.48.2">Hoko' -imi!"</s>
     </seg>
     <seg type="verse" id="b.MAT.26.49">
      <s id="b.MAT.26.49.1">Jadi', karata-ra hi ree, kahilou-nami Yudas mpohirua' -ki Yesus, na'uli': "Wori' tabe, Guru!" pai' na'eki-i ntuku' ada-ra to Yahudi.</s>
     </seg>
     <seg type="verse" id="b.MAT.26.50">
      <s id="b.MAT.26.50.1">Na'uli' Yesus: "Toe-tanoe pai' tumai-koe, bale!"</s>
      <s id="b.MAT.26.50.2">Katumai-rami tauna to wori' mpohoko' Yesus.</s>
     </seg>
     <seg type="verse" id="b.MAT.26.51">
      <s id="b.MAT.26.51.1">Ngkai ree, hadua tauna to dohe Yesus mpowute' piho' -na natime-ki batua Imam Bohe, bela mpoholu tilinga-na.</s>
     </seg>
     <seg type="verse" id="b.MAT.26.52">
      <s id="b.MAT.26.52.1">Na'uli' Yesus mpo'uli' -ki: "Unco' nculii' piho' -nu!</s>
      <s id="b.MAT.26.52.2">Apa' hema to mpohenta piho' mpopatehi doo, bate rapatehi wo'o-i-hawo mpai' hante piho'.</s>
     </seg>
     <seg type="verse" id="b.MAT.26.53">
      <s id="b.MAT.26.53.1">Ha uma nu'incai, ane mpopetulungi-a hi Tuama-ku, napesahui mpahawa' tumai hampulu' rontuda tantara mala'eka-na, ba melabi tena!</s>
     </seg>
     <seg type="verse" id="b.MAT.26.54">
      <s id="b.MAT.26.54.1">Aga ane ta'ewa-ra to mpohoko' -a toi-e, uma mpai' madupa' lolita to te'uki' hi rala Buku Tomoroli' owi to mpo'uli' hawe'ea toe lau kana majadi' hi Aku'."</s>
     </seg>
     <seg type="verse" id="b.MAT.26.55">
      <s id="b.MAT.26.55.1">Nto'u toe, na'uli' wo'o-mi Yesus mpo'uli' -raka tauna to wori' toera: "Ha toperampaki-a toi-e, pai' mingki' tumai-koi ntali piho' pai' sumampu mpohoko' -ae!</s>
      <s id="b.MAT.26.55.2">Butu eo-na mohura moto-a hi rala Tomi Alata'ala metudui', napa pai' uma-a nihoko' nto'u toe?</s>
     </seg>
     <seg type="verse" id="b.MAT.26.56">
      <s id="b.MAT.26.56.1">Aga to hewa toi-le kana majadi', bona madupa' -mi napa to ra'uki' nabi-nabi owi hi rala Buku Tomoroli'."</s>
      <s id="b.MAT.26.56.2">Oti toe, metibo' -ramo hawe'ea ana'guru-na mpalahii-i.</s>
     </seg>
     <seg type="verse" id="b.MAT.26.57">
      <s id="b.MAT.26.57.1">Ngkai ree, tauna to mpohoko' Yesus mpokeni-i hilou hi tomi Imam Bohe Kayafas.</s>
      <s id="b.MAT.26.57.2">Hi ria morumpu-ramo guru-guru agama pai' totu'a to Yahudi.</s>
     </seg>
     <seg type="verse" id="b.MAT.26.58">
      <s id="b.MAT.26.58.1">Petrus metuku' ngkawao-wadi, duu' -na rata hi berewe tomi Imam Bohe.</s>
      <s id="b.MAT.26.58.2">Mesua' -i hi berewe pai' -i mohura dohe topojaga, apa' doko' na'inca ba napa mpai' to majadi' hi Yesus.</s>
     </seg>
     <seg type="verse" id="b.MAT.26.59">
      <s id="b.MAT.26.59.1">Nto'u toe, imam pangkeni pai' hawe'ea topohura agama morumpu hi tomi Kayafas.</s>
      <s id="b.MAT.26.59.2">Mpali' -ra sabi' boa' to mpakilu Yesus, bona ngalai' rahuku' mate-i.</s>
     </seg>
     <seg type="verse" id="b.MAT.26.60">
      <s id="b.MAT.26.60.1">Aga nau' wori' sabi' boa' to mpo'uli' napa to nababehi Yesus, uma raruai' to masipato' rahuku' mate-ki.</s>
      <s id="b.MAT.26.60.2">Ka'omea-na, ria rodua sabi' to tumai hi nyanyoa topohura to hibalia lolita-ra,</s>
     </seg>
     <seg type="verse" id="b.MAT.26.61">
      <s id="b.MAT.26.61.1">ra'uli': "Tauna toii, ria-i-hana mpo'uli': `Tomi Alata'ala ma'ala kugero, pai' rala-na tolu eo kuwangu nculii'.'"</s>
     </seg>
     <seg type="verse" id="b.MAT.26.62">
      <s id="b.MAT.26.62.1">Kamokore-nami Imam Bohe pai' -i mpo'uli' -ki Yesus: "Ha uma nutompoi' -ra to mpakilu-ko toe-e?"</s>
     </seg>
     <seg type="verse" id="b.MAT.26.63">
      <s id="b.MAT.26.63.1">Aga Yesus, uma-i winihi.</s>
      <s id="b.MAT.26.63.2">Na'uli' wo'o-mi Imam Bohe: "Hante hanga' Alata'ala to Tuwu', uli' -kakai to makono!</s>
      <s id="b.MAT.26.63.3">Makono mpu'u ka'Iko-na Magau' Topetolo', Ana' Alata'ala-e?"</s>
     </seg>
     <seg type="verse" id="b.MAT.26.64">
      <s id="b.MAT.26.64.1">Na'uli' Yesus: "Io', hewa to nu'uli' tetu-e.</s>
      <s id="b.MAT.26.64.2">Pai' ku'uli' tena: rata mpai' tempo-na nihilo-a Aku' Ana' Manusia', mohura pai' moparenta hi mali ka'ana Alata'ala to Mobaraka', pai' nihilo wo'o-a mpai' mana'u tumai ngkai suruga hi rala limu'."</s>
     </seg>
     <seg type="verse" id="b.MAT.26.65">
      <s id="b.MAT.26.65.1">Mpo'epe toe we'i, Imam Bohe mpoheu' baju-na ngkai kamoroe-na, pai' na'uli': "Tau toii mpopohibalia woto-na hante Alata'ala!</s>
      <s id="b.MAT.26.65.2">Uma-pi mingki' ria sabi'.</s>
      <s id="b.MAT.26.65.3">Ni'epe moto-mi-koiwo lolita-na mpokedi' Alata'ala.</s>
     </seg>
     <seg type="verse" id="b.MAT.26.66">
      <s id="b.MAT.26.66.1">Beiwa-mi-koiwo pompowile-nie?"</s>
      <s id="b.MAT.26.66.2">Ratompoi' topohura: "Kana rahuku' mate-imile!"</s>
     </seg>
     <seg type="verse" id="b.MAT.26.67">
      <s id="b.MAT.26.67.1">Ngkai ree, ra'uelikui lio-na pai' -i raweba'.</s>
      <s id="b.MAT.26.67.2">Ria wo'o to mpohopo' -i, pai' ra'uli' -ki:</s>
     </seg>
     <seg type="verse" id="b.MAT.26.68">
      <s id="b.MAT.26.68.1">"Ee Magau' Topetolo'!</s>
      <s id="b.MAT.26.68.2">Pe'uli' pe' ba hema to mpohopo' -koe!"</s>
     </seg>
     <seg type="verse" id="b.MAT.26.69">
      <s id="b.MAT.26.69.1">Nto'u toe, Petrus mohura hi berewe.</s>
      <s id="b.MAT.26.69.2">Nto'u pohura-na toe, tumai hadua tobine to mobago hi tomi Imam Bohe, na'uli' -ki Petrus: "Ba iko wo'o-di doo-na Yesus to Galilea toei-e mai?"</s>
     </seg>
     <seg type="verse" id="b.MAT.26.70">
      <s id="b.MAT.26.70.1">Aga nasapu Petrus hi nyanyoa-ra omea, na'uli': "Uma-kuna ku'incai napa to nu'uli'!"</s>
     </seg>
     <seg type="verse" id="b.MAT.26.71">
      <s id="b.MAT.26.71.1">Ngkai ree hilou wo'o-imi Petrus mokore mohu' hi wobo' wala.</s>
      <s id="b.MAT.26.71.2">Ria wo'o hadua tobine mpohilo-i pai' mpo'uli' -raka tauna to hi ree: "Hi'a toi wo'o-le to dohe Yesus to Nazaret toei-e mai."</s>
     </seg>
     <seg type="verse" id="b.MAT.26.72">
      <s id="b.MAT.26.72.1">Nasapu wo'o-wadi Petrus hante mosumpa, na'uli': "Uma-kuna ku'incai-i tau tetui!"</s>
     </seg>
     <seg type="verse" id="b.MAT.26.73">
      <s id="b.MAT.26.73.1">Uma mahae ngkai ree, tauna to mokore hi ree mpomohui' Petrus, ra'uli' -ki: "Iko mpu'u-di hadua doo-nae!</s>
      <s id="b.MAT.26.73.2">Incana ngkai kotu basa-nu Katogalilea-nu."</s>
     </seg>
     <seg type="verse" id="b.MAT.26.74">
      <s id="b.MAT.26.74.1">Mosumpa tena-i Petrus mpotuna' woto-na, na'uli': "Uma mpu'u-kuwo ku'incai-i!"</s>
      <s id="b.MAT.26.74.2">Nto'u toe turua' -mi manu'.</s>
     </seg>
     <seg type="verse" id="b.MAT.26.75">
      <s id="b.MAT.26.75.1">Nakiwoi-mi Petrus lolita Yesus ngone to mpo'uli' -ki: "Kako'ia-na turua' manu', mpolia' tolu ngkani-moko mposapu kanu'inca-ku."</s>
      <s id="b.MAT.26.75.2">Kamalai-nami Petrus hilou hi mali-na, pai' -i geo' ngkai kapeda' nono-na.</s>
     </seg>
    </div>
    <div type="chapter" id="b.MAT.27">
     <seg type="verse" id="b.MAT.27.1">
      <s id="b.MAT.27.1.1">Mepupulo ngkii, hawe'ea imam pangkeni pai' totu'a to Yahudi mpobotuhi: Yesus kana rapatehi.</s>
     </seg>
     <seg type="verse" id="b.MAT.27.2">
      <s id="b.MAT.27.2.1">Jadi', rahoo' -imi pai' rakeni hilou rabua' hi Gubernur Pilatus.</s>
     </seg>
     <seg type="verse" id="b.MAT.27.3">
      <s id="b.MAT.27.3.1">Ane Yudas, to mpobalu' Yesus hi bali' -na toei, kana'inca-na karahuku' mate-na mpai' Yesus, soho' -mi nono-na.</s>
      <s id="b.MAT.27.3.2">Kahilou-nami hi imam pangkeni pai' totu'a to Yahudi, napoponculi' -raka doi pera' to tolu mpulu' mpepa',</s>
     </seg>
     <seg type="verse" id="b.MAT.27.4">
      <s id="b.MAT.27.4.1">pai' na'uli': "Mojeko' -ama!</s>
      <s id="b.MAT.27.4.2">Mpobalu' -a-kuna tauna to uma masala', alaa-na rahuku' mate-i!"</s>
      <s id="b.MAT.27.4.3">Ratompoi' -i: "Napa ki'uli' kai'!</s>
      <s id="b.MAT.27.4.4">Iko moto-kowo pue' sala'!"</s>
     </seg>
     <seg type="verse" id="b.MAT.27.5">
      <s id="b.MAT.27.5.1">Ngkai ree, Yudas mpetadi doi tohe'e hi rala Tomi Alata'ala, pai' -i hilou mengkahunca'.</s>
     </seg>
     <seg type="verse" id="b.MAT.27.6">
      <s id="b.MAT.27.6.1">Imam pangkeni mpotima' doi toe, pai' ra'uli': "Doi toi, doi posula' raa'.</s>
      <s id="b.MAT.27.6.2">Ntuku' atura agama, doi to hewa tohe'e uma ma'ala rapuna' hi rala peti' pompunaa' doi pepue' hi Tomi Alata'ala."</s>
     </seg>
     <seg type="verse" id="b.MAT.27.7">
      <s id="b.MAT.27.7.1">Hibalia-mi pohawa' -ra, doi toe ra'oli-ki tana' to rahanga' Tana' Topobabehi Kura, bona tana' toe rapontanai-raka tauna to bela-ra to Yahudi.</s>
     </seg>
     <seg type="verse" id="b.MAT.27.8">
      <s id="b.MAT.27.8.1">Toe pai' tana' toe rahanga' Tana' Raa' duu' tempo toi.</s>
     </seg>
     <seg type="verse" id="b.MAT.27.9">
      <s id="b.MAT.27.9.1">Hante babehia-ra toe, madupa' -mi napa to nalowa nabi Yeremia owi, hewa toi moni-na: "Ntuku' ada to Israel, oli hadua batua tolu mpulu' doi pera'.</s>
      <s id="b.MAT.27.9.2">Jadi', ra'ala' -mi tolu mpulu' doi pera' toe,</s>
     </seg>
     <seg type="verse" id="b.MAT.27.10">
      <s id="b.MAT.27.10.1">pai' ra'oli-ki tana' topobabehi kura.</s>
      <s id="b.MAT.27.10.2">Tohe'e majadi' ntuku' hawa' Pue' Alata'ala hi aku'."</s>
     </seg>
     <seg type="verse" id="b.MAT.27.11">
      <s id="b.MAT.27.11.1">Ane Yesus we'i, karakeni-na hi Gubernur Pilatus, mokore-i hi nyanyoa-na.</s>
      <s id="b.MAT.27.11.2">Pilatus mpekune' -i: "Ha Iko mpu'u-mi Magau' to Yahudi-e?"</s>
      <s id="b.MAT.27.11.3">Na'uli' Yesus: "Wae mpu'u, hewa to nu'uli' tetu."</s>
     </seg>
     <seg type="verse" id="b.MAT.27.12">
      <s id="b.MAT.27.12.1">Imam pangkeni pai' totu'a to Yahudi mpodulu mpakilu-i.</s>
      <s id="b.MAT.27.12.2">Aga uma-i winihi.</s>
     </seg>
     <seg type="verse" id="b.MAT.27.13">
      <s id="b.MAT.27.13.1">Toe pai' Pilatus mpo'uli' -ki Yesus: "Ha uma nu'epei hawe'ea to rapakilu-kokoe?"</s>
     </seg>
     <seg type="verse" id="b.MAT.27.14">
      <s id="b.MAT.27.14.1">Uma hamelaa nahono' Yesus, alaa-na napokakonce lia Gubernur.</s>
     </seg>
     <seg type="verse" id="b.MAT.27.15">
      <s id="b.MAT.27.15.1">Butu eo bohe Paskah, Gubernur biasa mpobahaka hadua tauna to ratarungku', ba hema konoa ntodea.</s>
     </seg>
     <seg type="verse" id="b.MAT.27.16">
      <s id="b.MAT.27.16.1">Jadi', mpae toe, ria hadua to ratarungku' to ra'inca lia ntodea.</s>
      <s id="b.MAT.27.16.2">Hanga' -na Yesus Barabas.</s>
     </seg>
     <seg type="verse" id="b.MAT.27.17">
      <s id="b.MAT.27.17.1">Jadi', hi pohura-na Pilatus mpohurai kara-kara Yesus toe, wori' -mi tauna morumpu.</s>
      <s id="b.MAT.27.17.2">Mepekune' Pilatus mpekune' -ra: "Hema to nipokono kubahaka-kokoi mpae tohe'i?</s>
      <s id="b.MAT.27.17.3">Yesus Barabas, ba Yesus to rahanga' Kristus-di?"</s>
     </seg>
     <seg type="verse" id="b.MAT.27.18">
      <s id="b.MAT.27.18.1">Pilatus mpo'uli' hewa toe, apa' na'inca ka'uma-na-hawo masala' -i Yesus; pangkeni to Yahudi mpotonu Yesus hi hi'a apa' kamohingi' -ra-wadi.</s>
     </seg>
     <seg type="verse" id="b.MAT.27.19">
      <s id="b.MAT.27.19.1">Nto'u pohura-na Pilatus hi pohuraa pobotuhia toe, rata suro ngkai tobine-na to mpo'uli' -ki: "Neo' -konae' nuhuku' -i tauna to uma masala' tetui!</s>
      <s id="b.MAT.27.19.2">Apa' ngkai Hi'a alaa-ku mo'ompo' to mekoroi' bengi ngone-e."</s>
     </seg>
     <seg type="verse" id="b.MAT.27.20">
      <s id="b.MAT.27.20.1">Aga imam pangkeni pai' totu'a to Yahudi, kaliliu moto-ra mpo'ukei' ntodea, ra'uli' -raka: "Perapi' -koi hi Gubernur bona Barabas nabahaka, pai' Yesus to nahuku' mate!"</s>
     </seg>
     <seg type="verse" id="b.MAT.27.21">
      <s id="b.MAT.27.21.1">Jadi', mepekune' Gubernur Pilatus hi ntodea, na'uli': "Ngkai hira' rodua tohe'i, hema to nipokono kubahaka-kokoi?"</s>
      <s id="b.MAT.27.21.2">Ratompoi': "Barabas!"</s>
     </seg>
     <seg type="verse" id="b.MAT.27.22">
      <s id="b.MAT.27.22.1">Napekune' tena Pilatus: "Ane wae, kupopai-imi Yesus to rahanga' Kristus?"</s>
      <s id="b.MAT.27.22.2">Metompoi' -ra omea: "Raparika' -i!"</s>
     </seg>
     <seg type="verse" id="b.MAT.27.23">
      <s id="b.MAT.27.23.1">Mepekune' tena-i-pidi Pilatus: "Hiaa' napa sala' -na?"</s>
      <s id="b.MAT.27.23.2">Rapesukui lau-mi mejeu': "Parika' -imi!"</s>
     </seg>
     <seg type="verse" id="b.MAT.27.24">
      <s id="b.MAT.27.24.1">Ka'omea-na nahilo Pilatus uma-pi ria kalaua-na mpololitai-ra, apa' kameroo-rodoa' lau-ramo.</s>
      <s id="b.MAT.27.24.2">Toe pai' na'ala' ue napowano hi nyanyoa ntodea pai' na'uli': "Mowano-a!</s>
      <s id="b.MAT.27.24.3">Bona nihilo, ka'uma-na-kuwo kugalo kanipatehi-na tau toii!</s>
      <s id="b.MAT.27.24.4">Koi' moto-koiwo to mpotangku."</s>
     </seg>
     <seg type="verse" id="b.MAT.27.25">
      <s id="b.MAT.27.25.1">Metompoi' ntodea, ra'uli': "Io', kai' moto-kaiwo pai' hante muli-kai to mpokolo kamate-na."</s>
     </seg>
     <seg type="verse" id="b.MAT.27.26">
      <s id="b.MAT.27.26.1">Ngkai ree, nabahaka-miraka Barabas, pai' nahubui tantara-na mpoweba' Yesus.</s>
      <s id="b.MAT.27.26.2">Oti toe natonu-miraka bona raparika'.</s>
     </seg>
     <seg type="verse" id="b.MAT.27.27">
      <s id="b.MAT.27.27.1">Oti toe, tantara Gubernur mpokeni Yesus mesua' hi rala tomi Gubernur, pai' -ra mpokio' hawe'ea doo-ra tumai mpotipuhi-i.</s>
     </seg>
     <seg type="verse" id="b.MAT.27.28">
      <s id="b.MAT.27.28.1">Raroncu-ki pohea-na pai' rapasuai' -i baju to mperelei to hewa baju magau'.</s>
     </seg>
     <seg type="verse" id="b.MAT.27.29">
      <s id="b.MAT.27.29.1">Rababehi hameha' songko ngkai walaa to morui to hewa songko magau', pai' rasongkoi-ki.</s>
      <s id="b.MAT.27.29.2">Rawai' wo'o-i lua' hameha' hi pale ka'ana-na, hewa lua' to nakamu magau', pai' -ra mowingkotu' hi nyanyoa-na, ra'uli': "Wori' tabe, Magau' to Yahudi!"</s>
     </seg>
     <seg type="verse" id="b.MAT.27.30">
      <s id="b.MAT.27.30.1">Ra'uelikui-i pai' ra'ala' lua' to hi pale-na rapao' -ki woo' -na.</s>
     </seg>
     <seg type="verse" id="b.MAT.27.31">
      <s id="b.MAT.27.31.1">Ka'oti-na rapopo'ore' hewa toe, raroncu-mi baju to rabajui-ki we'i pai' ra'uncoi' nculii' -i pohea-na moto-mi.</s>
      <s id="b.MAT.27.31.2">Oti toe rakeni-imi hilou hi mali ngata bona raparika'.</s>
     </seg>
     <seg type="verse" id="b.MAT.27.32">
      <s id="b.MAT.27.32.1">Hi lengko ohea hirua' -ra hante hadua tauna to rahanga' Simon to Kirene.</s>
      <s id="b.MAT.27.32.2">Tantara to Roma mpewuku Simon toe mpopaha'a kaju parika' -na Yesus.</s>
     </seg>
     <seg type="verse" id="b.MAT.27.33">
      <s id="b.MAT.27.33.1">Uma mahae rata-ramo hi po'ohaa' to rahanga' Golgota, batua-na Bulu' Banga'woo'.</s>
     </seg>
     <seg type="verse" id="b.MAT.27.34">
      <s id="b.MAT.27.34.1">Hi ree, Yesus rapopo'inui anggur to ragalo hante pokuli' to mopai'.</s>
      <s id="b.MAT.27.34.2">Ka'oti-na napemita, oja' -i mpo'inu.</s>
     </seg>
     <seg type="verse" id="b.MAT.27.35">
      <s id="b.MAT.27.35.1">Raparika' -imi, pai' pohea-na rabagi-bagi hante ntene' undi hewa pompenoa' -ra.</s>
     </seg>
     <seg type="verse" id="b.MAT.27.36">
      <s id="b.MAT.27.36.1">Oti toe, mohura-ramo hilau mojaga.</s>
     </seg>
     <seg type="verse" id="b.MAT.27.37">
      <s id="b.MAT.27.37.1">Hi kaju parika' -na hi lolo woo' -na rapataka' hampepa' papan.</s>
      <s id="b.MAT.27.37.2">Hi papan toe te'uki' napa to rapakilu-ki Yesus, hewa toi moni-na: TOI-MI YESUS MAGAU' TO YAHUDI.</s>
     </seg>
     <seg type="verse" id="b.MAT.27.38">
      <s id="b.MAT.27.38.1">Ria wo'o rodua toperampaki raparika' dohe-na, hadua mali ka'ana-na hadua mali ki'ii-na.</s>
     </seg>
     <seg type="verse" id="b.MAT.27.39">
      <s id="b.MAT.27.39.1">Tauna to liu hi ree, ngkololi-ra mpopo'ore' -i,</s>
     </seg>
     <seg type="verse" id="b.MAT.27.40">
      <s id="b.MAT.27.40.1">ra'uli': "Nu'uli' -kona mpogero-ko Tomi Alata'ala pai' nuwangu nculii' rala-na tolu eo!</s>
      <s id="b.MAT.27.40.2">Ane Ana' Alata'ala mpu'u-ko, tulungi woto-nu moto!</s>
      <s id="b.MAT.27.40.3">Mana'u-moko ngkai kaju parika' tetu!"</s>
     </seg>
     <seg type="verse" id="b.MAT.27.41">
      <s id="b.MAT.27.41.1">Wae wo'o imam pangkeni, guru agama pai' totu'a to Yahudi mpopo'ore' -i, ra'uli':</s>
     </seg>
     <seg type="verse" id="b.MAT.27.42">
      <s id="b.MAT.27.42.1">"Tau ntani' -na natulungi-ramo, woto-na moto-pi uma nakulei' ntulungi.</s>
      <s id="b.MAT.27.42.2">Hiaa' bo Hi'a he'e Magau' to Israel!</s>
      <s id="b.MAT.27.42.3">Agina mana'u-i ngkai kaju parika' -na toe, pai' lako' tapangala' -i.</s>
     </seg>
     <seg type="verse" id="b.MAT.27.43">
      <s id="b.MAT.27.43.1">Ncarumaka Alata'ala-i, pai' na'uli' Ana' Alata'ala-i.</s>
      <s id="b.MAT.27.43.2">Mai tahilo Alata'ala mpobahaka-i, ane dota-i."</s>
     </seg>
     <seg type="verse" id="b.MAT.27.44">
      <s id="b.MAT.27.44.1">Ntahawe' toperampaki to raparika' dohe-na, meruge' wo'o-ra-rawo mporuge' -i hewa toe.</s>
     </seg>
     <seg type="verse" id="b.MAT.27.45">
      <s id="b.MAT.27.45.1">Tebua' -mi eo, muu-mule' mobengi hobo' hi ngata toe rala-na tolu jaa.</s>
     </seg>
     <seg type="verse" id="b.MAT.27.46">
      <s id="b.MAT.27.46.1">Jaa tolu ncimonou', mekio' -imi Yesus napasimuku mpo'uli': "Alata'ala-ku!</s>
      <s id="b.MAT.27.46.2">Alata'ala-ku!</s>
      <s id="b.MAT.27.46.3">Napa pai' nupalahii-a?"</s>
      <s id="b.MAT.27.46.4">Hi rala basa Yahudi: "Eli!</s>
      <s id="b.MAT.27.46.5">Eli!</s>
      <s id="b.MAT.27.46.6">Lama sabakhtani?"</s>
     </seg>
     <seg type="verse" id="b.MAT.27.47">
      <s id="b.MAT.27.47.1">Ba hangkuja dua to mokore mohu' hi kaju parika' -na mpo'epe pe'au-na toe, ra'uli': "Epe, mpokio' nabi Elia-i!"</s>
     </seg>
     <seg type="verse" id="b.MAT.27.48">
      <s id="b.MAT.27.48.1">Ria hadua to mokeno hilou mpo'ala' hampu'u wunga to hewa lomo', nabangkahi hi rala ue anggur to mo'onco, natu'u hi wuntu hompea pai' napopoju'ui-ki Yesus bona na'inu.</s>
     </seg>
     <seg type="verse" id="b.MAT.27.49">
      <s id="b.MAT.27.49.1">Ria wo'o to mpo'uli': "Popea ulu, tahilo ba tumai mpu'u-i Elia mpotulungi-i."</s>
     </seg>
     <seg type="verse" id="b.MAT.27.50">
      <s id="b.MAT.27.50.1">Oti toe me'au tena-i Yesus napesukui, pai' modupe' -mi inoha' -na.</s>
     </seg>
     <seg type="verse" id="b.MAT.27.51">
      <s id="b.MAT.27.51.1">Nto'u toe, kain porini-olo' to tetoe hi rala Tomi Alata'ala muu-mule' mobika' ntongo' ngkai lolo-na rata hi une' -na.</s>
      <s id="b.MAT.27.51.2">Ria wo'o linu, pai' watu bohe paheka' -heka'.</s>
     </seg>
     <seg type="verse" id="b.MAT.27.52">
      <s id="b.MAT.27.52.1">Wori' daeo' mobea-mi, pai' wori' tauna to monoa' ingku-ra owi rapotuwu' nculii'.</s>
     </seg>
     <seg type="verse" id="b.MAT.27.53">
      <s id="b.MAT.27.53.1">Ka'oti-na Yesus tuwu' nculii', mehupa' -ra ngkai daeo' -ra, pai' -ra mesua' -hi ngata Yerusalem, ngata to moroli' toe.</s>
      <s id="b.MAT.27.53.2">Wori' tauna mpohilo-ra.</s>
     </seg>
     <seg type="verse" id="b.MAT.27.54">
      <s id="b.MAT.27.54.1">Tadulako tantara hante tantara-tantara doo-na to mpojaga Yesus, me'eka' lia-ramo mpo'epe linu pai' mpohilo hawe'ea to jadi' toe.</s>
      <s id="b.MAT.27.54.2">Ra'uli': "Ana' Alata'ala mpu'u-i-tawo'!"</s>
     </seg>
     <seg type="verse" id="b.MAT.27.55">
      <s id="b.MAT.27.55.1">Hi ree, wori' wo'o tobine to menaa ngkawao.</s>
      <s id="b.MAT.27.55.2">Hira' toe tobine to mpotuku' pai' mpotulungi Yesus, ntepu'u ngkai pobago-na hi tana' Galilea.</s>
     </seg>
     <seg type="verse" id="b.MAT.27.56">
      <s id="b.MAT.27.56.1">Hanga' -na to hadua, Maria Magdalena.</s>
      <s id="b.MAT.27.56.2">To hadua wo'o, Maria tina-na Yakobus pai' Yusuf.</s>
      <s id="b.MAT.27.56.3">Pai' hadua wo'o tobine-na Zebedeus.</s>
     </seg>
     <seg type="verse" id="b.MAT.27.57">
      <s id="b.MAT.27.57.1">Neo' limpa-mi eo, tumai hadua tauna to mo'ua' to ngkai ngata Arimatea, hanga' -na Yusuf.</s>
      <s id="b.MAT.27.57.2">Yusuf toei, topetuku' Yesus wo'o-i-hawo.</s>
     </seg>
     <seg type="verse" id="b.MAT.27.58">
      <s id="b.MAT.27.58.1">Hilou-i hi Pilatus mperapi' woto Yesus.</s>
      <s id="b.MAT.27.58.2">Pilatus mpohubui tantara-na mpowai' -i Yusuf woto-na Yesus.</s>
     </seg>
     <seg type="verse" id="b.MAT.27.59">
      <s id="b.MAT.27.59.1">Na'ala' mpu'u-mi, naputu' hante kain to bula,</s>
     </seg>
     <seg type="verse" id="b.MAT.27.60">
      <s id="b.MAT.27.60.1">pai' napopoturu hi rala daeo'.</s>
      <s id="b.MAT.27.60.2">Daeo' toe, daeo' to bo'u-pidi, daeo' pomporodoa-na Yusuf moto, to ratowi hi panapa bulu' watu.</s>
      <s id="b.MAT.27.60.3">Oti toe, naluli' hameha' watu to bohe na'unca-ki daeo' toe, pai' -i malai-mi.</s>
     </seg>
     <seg type="verse" id="b.MAT.27.61">
      <s id="b.MAT.27.61.1">Aga Maria Magdalena pai' Maria to ntani' -na, mohura-ra hi mai hi mali daeo'.</s>
     </seg>
     <seg type="verse" id="b.MAT.27.62">
      <s id="b.MAT.27.62.1">Kamepulo-na hi Eo Sabat, imam-imam pangkeni pai' to Parisi hilou hangkaa-ngkania hi Pilatus,</s>
     </seg>
     <seg type="verse" id="b.MAT.27.63">
      <s id="b.MAT.27.63.1">ra'uli': "Tua Gubernur, kikiwoi lolita topebagiu toei ngone lou, bula-na tuwu' -pidi na'uli': `Kaliu-na tolu eo, tuwu' nculii' -a.'</s>
     </seg>
     <seg type="verse" id="b.MAT.27.64">
      <s id="b.MAT.27.64.1">Jadi', toe pai' kiperapi' bona Tua mpohubui tantara hilou mpojaga daeo' -na toe ria, radongo lompe' duu' -na rata hi eo katolu-na, bona neo' ria loga ana'guru-na lou mpanako woto-na.</s>
      <s id="b.MAT.27.64.2">Ra'uli' mpai' hi ntodea tuwu' nculii' -i, duu' -na wori' -mi tauna to rabagiu.</s>
      <s id="b.MAT.27.64.3">Helee, meliu lau-mi mpai' kawori' tauna to mpotuku' -i ngkai to mpotuku' -i bula-na tuwu' -pidi."</s>
     </seg>
     <seg type="verse" id="b.MAT.27.65">
      <s id="b.MAT.27.65.1">Na'uli' Pilatus: "Ria moto tantara.</s>
      <s id="b.MAT.27.65.2">Keni-ramo hilou mpodongo daeo' -na hudupakulea' -ni."</s>
     </seg>
     <seg type="verse" id="b.MAT.27.66">
      <s id="b.MAT.27.66.1">Hilou mpu'u-ramo hi daeo'.</s>
      <s id="b.MAT.27.66.2">Rasaa' watu po'unca-na, bona uma ma'ala raderu', pai' rahubui tantara mpodongo daeo' toe, bona neo' ria to mpokabiboi.</s>
     </seg>
    </div>
    <div type="chapter" id="b.MAT.28">
     <seg type="verse" id="b.MAT.28.1">
      <s id="b.MAT.28.1.1">Timpaliu-mi eo pepuea', kako'ia-na mehupa' eo hi eo Mingku, Maria Magdalena pai' Maria to ntani' -na hilou mpokamata daeo'.</s>
     </seg>
     <seg type="verse" id="b.MAT.28.2">
      <s id="b.MAT.28.2.1">Ncorobaa ria linu bohe, apa' hadua mala'eka Pue' mana'u ngkai suruga tumai mpoderu' watu po'unca daeo', pai' -i mohura hi lolo-na.</s>
     </seg>
     <seg type="verse" id="b.MAT.28.3">
      <s id="b.MAT.28.3.1">Lence-na mekiroi' hewa kila', pai' pohea-na bula ngehe.</s>
     </seg>
     <seg type="verse" id="b.MAT.28.4">
      <s id="b.MAT.28.4.1">Tantara to mpodongo hi ree, me'eka' lia-ramo, moridi' -ra, pai' uma-rapa tono mokore, hewa to mate-ramo.</s>
     </seg>
     <seg type="verse" id="b.MAT.28.5">
      <s id="b.MAT.28.5.1">Na'uli' mala'eka mpo'uli' -raka tobine toera: "Neo' -koi me'eka', ku'inca moto mpali' -koi Yesus to mate raparika'.</s>
     </seg>
     <seg type="verse" id="b.MAT.28.6">
      <s id="b.MAT.28.6.1">Uma-ipi-hana ria hi rehe'i.</s>
      <s id="b.MAT.28.6.2">Tuwu' nculii' -imi, hewa to na'uli' -kokoie wengi.</s>
      <s id="b.MAT.28.6.3">Mai hilo karatu'ua-na wengi.</s>
     </seg>
     <seg type="verse" id="b.MAT.28.7">
      <s id="b.MAT.28.7.1">Wae-pi, hilou-mokoi pesahui, uli' -raka ana'guru-na katuwu' -na nculii' -mi.</s>
      <s id="b.MAT.28.7.2">Hilou meri'ulu-i hi tana' Galilea.</s>
      <s id="b.MAT.28.7.3">Hi ria-damo mpai', pai' -i nihilo.</s>
      <s id="b.MAT.28.7.4">Kiwoi napa to ku'uli' -kokoi!"</s>
     </seg>
     <seg type="verse" id="b.MAT.28.8">
      <s id="b.MAT.28.8.1">Rapesahui-mi-rawo tobine toera malai ngkai daeo'.</s>
      <s id="b.MAT.28.8.2">Me'eka' moto-ra, aga goe' lia wo'o-ra.</s>
      <s id="b.MAT.28.8.3">Pokeno-rami hilou apa' doko' raparata to jadi' toe hi ana'guru-na Yesus.</s>
     </seg>
     <seg type="verse" id="b.MAT.28.9">
      <s id="b.MAT.28.9.1">Muu-mule' etu-imi Yesus mpohirua' -raka pai' natabe-ra.</s>
      <s id="b.MAT.28.9.2">Tumai-ramo mpomohui' -i, rakupui witi' -na pai' ranyompa-i.</s>
     </seg>
     <seg type="verse" id="b.MAT.28.10">
      <s id="b.MAT.28.10.1">Na'uli' mpo'uli' -raka: "Neo' me'eka'!</s>
      <s id="b.MAT.28.10.2">Hilou-mokoi, uli' -raka ompi' -ku bona hilou-ra hi Galilea, hi ria mpai' rahilo-a."</s>
     </seg>
     <seg type="verse" id="b.MAT.28.11">
      <s id="b.MAT.28.11.1">Lingku' -ra tobine toera hilou, ba hangkuja dua tantara to mpodongo daeo' hilou hi rala ngata, pai' -ra mpoparata hi imam pangkeni hawe'ea to jadi' hi daeo' we'i.</s>
     </seg>
     <seg type="verse" id="b.MAT.28.12">
      <s id="b.MAT.28.12.1">Mohawa' -ramo imam pangkeni toera hante totu'a to Yahudi to ntani' -na.</s>
      <s id="b.MAT.28.12.2">Kabotu' lolita-ra, agina mpowai' -ra tantara wori' doi po'ompo wiwi-ra, bona neo' ra'uli' hilau.</s>
     </seg>
     <seg type="verse" id="b.MAT.28.13">
      <s id="b.MAT.28.13.1">Ra'uli' imam pangkeni toera mpo'uli' -raka tantara: "Uli' -koi hewa toi: `Mentongo' bengi ngone, topetuku' Yesus tumai mpanako woto-na bula-kai leta'.'</s>
     </seg>
     <seg type="verse" id="b.MAT.28.14">
      <s id="b.MAT.28.14.1">Ane na'epe Gubernur tohe'e, kai' -damo mpololitai-i bona neo' -koi rapoo-popai."</s>
     </seg>
     <seg type="verse" id="b.MAT.28.15">
      <s id="b.MAT.28.15.1">Radoa-mi-rawo tantara doi toe, pai' ra'uli' hewa to oti ratudui' -raka.</s>
      <s id="b.MAT.28.15.2">Duu' rata hi eo tohe'i, motote oa' lolita toe hi to Yahudi.</s>
     </seg>
     <seg type="verse" id="b.MAT.28.16">
      <s id="b.MAT.28.16.1">Ana'guru-na Yesus to hampulu' hadua toera hilou hi tana' Galilea, hi bulu' to natudo' ami' -raka Yesus.</s>
     </seg>
     <seg type="verse" id="b.MAT.28.17">
      <s id="b.MAT.28.17.1">Rahilo mpu'u-imi hi ria, pai' ranyompa-i.</s>
      <s id="b.MAT.28.17.2">Aga ria wo'o tauna to morara' -pidi nono-ra.</s>
     </seg>
     <seg type="verse" id="b.MAT.28.18">
      <s id="b.MAT.28.18.1">Yesus mpomohui' -ra pai' na'uli' -raka: "Hawe'ea kuasa hi suruga pai' hi dunia' ratonu-maka.</s>
     </seg>
     <seg type="verse" id="b.MAT.28.19">
      <s id="b.MAT.28.19.1">Jadi', hilou-mokoi hi humalili' dunia', tudui' hawe'ea tauna jadi' topetuku' -ku.</s>
      <s id="b.MAT.28.19.2">Niu' -ra hi rala hanga' Alata'ala to Tuama, to Ana' pai' Inoha' Tomoroli'.</s>
     </seg>
     <seg type="verse" id="b.MAT.28.20">
      <s id="b.MAT.28.20.1">Tudui' -ramo mpotuku' hawe'ea to kuhawai' -kokoi.</s>
      <s id="b.MAT.28.20.2">Kiwoi-koi: kudohei moto-koi duu' -na hi kahudua dunia'."</s>
     </seg>
    </div>
   </div>
   <div type="book" id="b.MAR">
    <div type="chapter" id="b.MAR.1">
     <seg type="verse" id="b.MAR.1.1">
      <s id="b.MAR.1.1.1">Tohe'i-mi Kareba Lompe', tutura katuwu' -na Yesus Kristus, Ana' Alata'ala.</s>
     </seg>
     <seg type="verse" id="b.MAR.1.2">
      <s id="b.MAR.1.2.1">Tutura-na ntepu'u ngkai karata-na Yohanes Topeniu'.</s>
      <s id="b.MAR.1.2.2">Karata-na Yohanes toei, telowa ami' -mi hi rala sura nabi Yesaya.</s>
      <s id="b.MAR.1.2.3">Hante wiwi nabi, Alata'ala mpo'uli' -ki Ana' -na hewa toi: Hi'a toi-mi suro-ku, kuhubui-i meri'ulu ngkai Iko, bona mporodo ohea-nu."</s>
     </seg>
     <seg type="verse" id="b.MAR.1.3">
      <s id="b.MAR.1.3.1">"Mekio' -i hi papada to wao', na'uli': `Neo' rata-imi Pue'!</s>
      <s id="b.MAR.1.3.2">Porodo ami' -miki ohea-na.</s>
      <s id="b.MAR.1.3.3">Nipakalempe ami' -mi ohea to natara mpai'.'"</s>
     </seg>
     <seg type="verse" id="b.MAR.1.4">
      <s id="b.MAR.1.4.1">Hewa to ra'uki' toe, mehupa' mpu'u-imi Yohanes Topeniu' hi papada to wao'.</s>
      <s id="b.MAR.1.4.2">Mpoparata-i Lolita Alata'ala hi ntodea, na'uli': "Medea-mokoi ngkai jeko' -ni, pai' kana tumai-koi kuniu' bona Alata'ala mpo'ampungi jeko' -ni."</s>
     </seg>
     <seg type="verse" id="b.MAR.1.5">
      <s id="b.MAR.1.5.1">Wori' tauna to hilou hi papada to wao' doko' mpo'epe lolita-na Yohanes.</s>
      <s id="b.MAR.1.5.2">Ria-ra ngkai ngata Yerusalem pai' ngkai hawe'ea ngata hi tana' Yudea.</s>
      <s id="b.MAR.1.5.3">Hilou-ra mpangaku' jeko' -ra, pai' naniu' -ra hi ue Yordan, tanda kamedea-ra ngkai jeko' -ra.</s>
     </seg>
     <seg type="verse" id="b.MAR.1.6">
      <s id="b.MAR.1.6.1">Pohea-na Yohanes rababehi ngkai wulu porewua to rahanga' unta.</s>
      <s id="b.MAR.1.6.2">Salepe' -na ngkai kuliba.</s>
      <s id="b.MAR.1.6.3">Koni' -na lari pai' ue wani.</s>
     </seg>
     <seg type="verse" id="b.MAR.1.7">
      <s id="b.MAR.1.7.1">Mpopalele-i kareba toi: "Ngkabokoa' ngkai aku', tumai mpai' to meliu kuasa-na ngkai aku'.</s>
      <s id="b.MAR.1.7.2">Bangku' mowilingkudu mpobongka koloro sapatu' -na, uma-a-kuwo natao.</s>
     </seg>
     <seg type="verse" id="b.MAR.1.8">
      <s id="b.MAR.1.8.1">Aku' mponiu' -koi hante ue tanda kamedea-ni ngkai jeko' -ni.</s>
      <s id="b.MAR.1.8.2">Aga Hi'a mpai' mponiu' -koi hante Inoha' Tomoroli'."</s>
     </seg>
     <seg type="verse" id="b.MAR.1.9">
      <s id="b.MAR.1.9.1">Rala-na ha'eo, Yesus me'ongko' ngkai ngata Nazaret hi tana' Galilea, tumai mpopeniu' hi Yohanes.</s>
      <s id="b.MAR.1.9.2">Yohanes mponiu' -i hi ue Yordan.</s>
     </seg>
     <seg type="verse" id="b.MAR.1.10">
      <s id="b.MAR.1.10.1">Wae ka'oti-na raniu', mencore-imi ngkai ue, pai' mpohilo-imi langi' mobea pai' Inoha' Tomoroli' mana'u tumai molence mpo-danci mangkebodo hompo hi Hi'a.</s>
     </seg>
     <seg type="verse" id="b.MAR.1.11">
      <s id="b.MAR.1.11.1">Alata'ala mololita ngkai langi' mpo'uli' -ki: "Iko toi-mi Ana' -ku to kupe'ahi'.</s>
      <s id="b.MAR.1.11.2">Iko-mi to mpakagoe' nono-ku."</s>
     </seg>
     <seg type="verse" id="b.MAR.1.12">
      <s id="b.MAR.1.12.1">Oti toe, Inoha' Tomoroli' mpakeni Yesus lou hi papada to wao'.</s>
     </seg>
     <seg type="verse" id="b.MAR.1.13">
      <s id="b.MAR.1.13.1">Opo' mpulu' eo-i hi ria.</s>
      <s id="b.MAR.1.13.2">Bula-na hi papada toe, Magau' Anudaa' mposori-i.</s>
      <s id="b.MAR.1.13.3">Binata to me'ila dohe-na, pai' mala'eka mpomawai-i.</s>
     </seg>
     <seg type="verse" id="b.MAR.1.14">
      <s id="b.MAR.1.14.1">Ko'ia mahae ngkai ree, Yohanes Topeniu' rahoko' pai' -i ratarungku'.</s>
      <s id="b.MAR.1.14.2">Nto'u toe, hilou-imi Yesus hi tana' Galilea, pai' -i mpopalele Kareba Lompe' to ngkai Alata'ala,</s>
     </seg>
     <seg type="verse" id="b.MAR.1.15">
      <s id="b.MAR.1.15.1">na'uli': "Neo' rata-mi tempo-na Alata'ala jadi' Magau' hi dunia'!</s>
      <s id="b.MAR.1.15.2">Medea-mokoi ngkai jeko' -ni, pangala' -mi Kareba Lompe'."</s>
     </seg>
     <seg type="verse" id="b.MAR.1.16">
      <s id="b.MAR.1.16.1">Bula-na momako' hi wiwi' rano Galilea, mpohilo-i rodua tauna.</s>
      <s id="b.MAR.1.16.2">Hanga' -ra: Simon hante Andreas ompi' -na.</s>
      <s id="b.MAR.1.16.3">Nto'u toe, bula-ra mebau' hi rano mojala', apa' toe-mi-rawo bago-ra.</s>
     </seg>
     <seg type="verse" id="b.MAR.1.17">
      <s id="b.MAR.1.17.1">Yesus mpo'uli' -raka: "Mai-mokoi ntuku' -a!</s>
      <s id="b.MAR.1.17.2">Uma-pokoi mebau' mpali' uru.</s>
      <s id="b.MAR.1.17.3">Ngkai wae lau, kuwai' -koi pobago mpotudui' tauna mepangala' hi Aku'."</s>
     </seg>
     <seg type="verse" id="b.MAR.1.18">
      <s id="b.MAR.1.18.1">Karapalahii-nami jala' -ra, pai' ntepu'u eo toe mpotuku' Yesus-ramo.</s>
     </seg>
     <seg type="verse" id="b.MAR.1.19">
      <s id="b.MAR.1.19.1">Napaliliu-mi Yesus momako', ko'ia molaa ngkai ree mpohilo wo'o-imi rodua to ntali ompi': Yakobus pai' Yohanes, ana' -na Zebedeus.</s>
      <s id="b.MAR.1.19.2">Hira' toe, bula-ra mpokolompehii jala' -ra hi rala sakaya.</s>
     </seg>
     <seg type="verse" id="b.MAR.1.20">
      <s id="b.MAR.1.20.1">Nakio' -ramo mpotuku' -i.</s>
      <s id="b.MAR.1.20.2">Jadi', rapalahii-mi tuama-ra hi rala sakaya hante tauna to dohe-ra to ngkoni' gaji', pai' mpotuku' Yesus-ramo.</s>
     </seg>
     <seg type="verse" id="b.MAR.1.21">
      <s id="b.MAR.1.21.1">Ngkai ree, Yesus hante topetuku' -na hilou hi ngata Kapernaum.</s>
      <s id="b.MAR.1.21.2">Hi eo pepuea' to Yahudi, mesua' -imi hi rala tomi posampayaa pai' natepu'u-mi metudui'.</s>
     </seg>
     <seg type="verse" id="b.MAR.1.22">
      <s id="b.MAR.1.22.1">Konce-ramo tauna to mpo'epe tudui' -na.</s>
      <s id="b.MAR.1.22.2">Apa' uma-i metudui' hewa guru-guru agama.</s>
      <s id="b.MAR.1.22.3">Petudui' -na, hewa tauna to mokuasa mpu'u.</s>
     </seg>
     <seg type="verse" id="b.MAR.1.23">
      <s id="b.MAR.1.23.1">Nto'u toe, ria hadua tauna to nahawi' anudaa', mesua' wo'o-i-hawo hi tomi posampayaa toe, pai' -i mejeu':</s>
     </seg>
     <seg type="verse" id="b.MAR.1.24">
      <s id="b.MAR.1.24.1">"Ee Yesus to Nazaret!</s>
      <s id="b.MAR.1.24.2">Doko' nupopai-dakaie?</s>
      <s id="b.MAR.1.24.3">Ba doko' nuropuhi-dakaie?</s>
      <s id="b.MAR.1.24.4">Ku'inca moto-kole, ka'Iko-na Suro to moroli' ngkai Alata'ala-e."</s>
     </seg>
     <seg type="verse" id="b.MAR.1.25">
      <s id="b.MAR.1.25.1">Yesus mpo'uli' -ki anudaa' toei: "Ngkaba'i-ko!</s>
      <s id="b.MAR.1.25.2">Palai-ko ngkai tauna tetui!"</s>
     </seg>
     <seg type="verse" id="b.MAR.1.26">
      <s id="b.MAR.1.26.1">Tauna toei moridi' sabana anudaa', pai' -i me'au, pai' malai-mi anudaa' to mpohawi' -i.</s>
     </seg>
     <seg type="verse" id="b.MAR.1.27">
      <s id="b.MAR.1.27.1">Konce omea-ramo tauna to mpohilo, alaa-na momepololitai-ramo ra'uli': "Uma mowo-e'!</s>
      <s id="b.MAR.1.27.2">Toi-e tudui' to bo'u, ria mpu'u baraka' -na!</s>
      <s id="b.MAR.1.27.3">Mpopalai-i anudaa', bo ratuku' mpu'u-diki-hana hawa' -nae!"</s>
     </seg>
     <seg type="verse" id="b.MAR.1.28">
      <s id="b.MAR.1.28.1">Ngkai ree, kamolele-nami kareba to mpotompo'wiwi Yesus hobo' hi tana' Galilea.</s>
     </seg>
     <seg type="verse" id="b.MAR.1.29">
      <s id="b.MAR.1.29.1">Kanculii' -ra Yesus hante ana'guru-na ngkai tomi posampayaa toe, hilou-ramo hi tomi-ra Simon pai' Andreas.</s>
      <s id="b.MAR.1.29.2">Yakobus pai' Yohanes hilou wo'o dohe-ra.</s>
     </seg>
     <seg type="verse" id="b.MAR.1.30">
      <s id="b.MAR.1.30.1">Hi ria, piniana-na Simon tobine ntora turu apa' ngkelengi' -i.</s>
      <s id="b.MAR.1.30.2">Rapesahui mpo'uli' -ki Yesus kapeda' -na.</s>
     </seg>
     <seg type="verse" id="b.MAR.1.31">
      <s id="b.MAR.1.31.1">Ngkai ree, hilou-imi Yesus hi poturua-na, nakamu pale-na pai' napopemata-i.</s>
      <s id="b.MAR.1.31.2">Ncaliu mo'uri' -imi, pai' -i mpolayani-ra.</s>
     </seg>
     <seg type="verse" id="b.MAR.1.32">
      <s id="b.MAR.1.32.1">Ncimonou' toe, limpa-mi eo, wori' tauna tumai hi Yesus mpokeni hawe'ea to peda' ba to nahawi' seta.</s>
     </seg>
     <seg type="verse" id="b.MAR.1.33">
      <s id="b.MAR.1.33.1">Wori' pue' ngata tumai morumpu hi berewe tomi Simon.</s>
     </seg>
     <seg type="verse" id="b.MAR.1.34">
      <s id="b.MAR.1.34.1">Wori' tauna to napaka'uri' ngkai haki' -ra to wori' nyala.</s>
      <s id="b.MAR.1.34.2">Wori' wo'o seta to mpesuai' tauna napopalai.</s>
      <s id="b.MAR.1.34.3">Aga seta toera, uma-ra napiliu mololita, apa' ra'inca moto Kahi'a-na Ana' Alata'ala.</s>
     </seg>
     <seg type="verse" id="b.MAR.1.35">
      <s id="b.MAR.1.35.1">Kamepulo-na parabaja-pidi, memata-imi Yesus pai' -i malai ngkai ngata hilou hi kawaoa' -na, lou mosampaya.</s>
     </seg>
     <seg type="verse" id="b.MAR.1.36">
      <s id="b.MAR.1.36.1">Simon hante doo-na hilou mpali' -i.</s>
      <s id="b.MAR.1.36.2">Kararua' -na, ra'uli' -ki:</s>
     </seg>
     <seg type="verse" id="b.MAR.1.37">
      <s id="b.MAR.1.37.1">"Wori' tauna mpali' -ko Guru."</s>
     </seg>
     <seg type="verse" id="b.MAR.1.38">
      <s id="b.MAR.1.38.1">Na'uli' -raka: "Hilou-tamo hi ngata ntani' -na to mohu' bona mpokeni Lolita Alata'ala hi ria wo'o-a.</s>
      <s id="b.MAR.1.38.2">Apa' toe-mi patuju-ku tumai hi dunia'."</s>
     </seg>
     <seg type="verse" id="b.MAR.1.39">
      <s id="b.MAR.1.39.1">Ngkai ree, kahilou-nami Yesus hante ana'guru-na mpokeni Lolita Alata'ala hi hawe'ea ngata hi tana' Galilea.</s>
      <s id="b.MAR.1.39.2">Metudui' -i hi rala tomi-tomi posampayaa, pai' -i mpopalai seta to mpesuai' tauna.</s>
     </seg>
     <seg type="verse" id="b.MAR.1.40">
      <s id="b.MAR.1.40.1">Ria hadua tauna to mohaki' poko' rata hi Yesus.</s>
      <s id="b.MAR.1.40.2">Powingkotu' -nami mpopetulungi, na'uli': "Ane ma'ala, paka'uri' -a-kuwo!"</s>
     </seg>
     <seg type="verse" id="b.MAR.1.41">
      <s id="b.MAR.1.41.1">Metumu' -mi ahi' -na Yesus mpohilo-i.</s>
      <s id="b.MAR.1.41.2">Toe pai' najama-i pai' na'uli' -ki: "Ma'ala moto, kupaka'uri' -moko!"</s>
     </seg>
     <seg type="verse" id="b.MAR.1.42">
      <s id="b.MAR.1.42.1">Hampinisi mata, moronto-mi haki' -na, mo'uri' -imi.</s>
     </seg>
     <seg type="verse" id="b.MAR.1.43">
      <s id="b.MAR.1.43.1">Oti toe, Yesus mpohubui-i hilou, na'uli' -ki: "Kutagi mpu'u-ko,</s>
     </seg>
     <seg type="verse" id="b.MAR.1.44">
      <s id="b.MAR.1.44.1">neo' nulolita hi hema-hema napa to jadi' tohe'i-e.</s>
      <s id="b.MAR.1.44.2">Hilou-moko ulu mpopehuwu woto-nu hi imam, bona nahilo kamo'uri' -numi, pai' keni pepue' -nu ntuku' parenta to te'uki' hi rala Atura Musa, bona monoa' hi hawe'ea tauna kamo'uri' -nu mpu'u-mi."</s>
     </seg>
     <seg type="verse" id="b.MAR.1.45">
      <s id="b.MAR.1.45.1">Ntaa' we'i, kahilou-na tauna toei, ntora nalolita lau-mi hiapa-apa kanapaka'uri' -na Yesus.</s>
      <s id="b.MAR.1.45.2">Alaa-na, Yesus uma-ipi bisa mesua' hi rala ngata apa' wori' rahi tauna mpotipuhi-i.</s>
      <s id="b.MAR.1.45.3">Mo'oha' hi mali ngata-i-damo hi kawaoa' -na.</s>
      <s id="b.MAR.1.45.4">Aga nau' wae, uma oa' ria kaputua-na tauna tumai ngkai wori' ngata doko' mpohirua' -ki.</s>
     </seg>
    </div>
    <div type="chapter" id="b.MAR.2">
     <seg type="verse" id="b.MAR.2.1">
      <s id="b.MAR.2.1.1">Ba hangkuja kahae-na ngkai toe, Yesus nculii' hilou hi ngata Kapernaum.</s>
      <s id="b.MAR.2.1.2">Motolele-mi karia-na Yesus hi rala tomi,</s>
     </seg>
     <seg type="verse" id="b.MAR.2.2">
      <s id="b.MAR.2.2.1">toe pai' wori' tauna himuhu doko' mpohilo-i.</s>
      <s id="b.MAR.2.2.2">Kahimuhu-ra toe, alaa-na bihi' -mi hi rala tomi, rata-rata hi wobo' bihi' tauna.</s>
      <s id="b.MAR.2.2.3">Naparata-raka Lolita Alata'ala.</s>
     </seg>
     <seg type="verse" id="b.MAR.2.3">
      <s id="b.MAR.2.3.1">Bula-na mololita tohe'e, tumai opo' tauna mpokowa' doo-ra to pungku.</s>
     </seg>
     <seg type="verse" id="b.MAR.2.4">
      <s id="b.MAR.2.4.1">Uma ria ohea-ra mpomohui' Yesus apa' bihi' rahi tauna.</s>
      <s id="b.MAR.2.4.2">Toe pai' ngkahe' tuka' -ramo hilou hi lolo tomi, ratangka' ata' to hintoto Yesus, pai' ra'ulu doo-ra ntali ali' -na hilou hi rala tomi.</s>
     </seg>
     <seg type="verse" id="b.MAR.2.5">
      <s id="b.MAR.2.5.1">Nahilo Yesus kabohe pepangala' -ra toe, na'uli' -mi hi topungku toei: "Ana' -ku, te'ampungi-mi jeko' -nu."</s>
     </seg>
     <seg type="verse" id="b.MAR.2.6">
      <s id="b.MAR.2.6.1">Ria wo'o-ra-rawo ba hangkuja dua guru agama Yahudi to mohura hi rala tomi toe.</s>
      <s id="b.MAR.2.6.2">Kedi' nono-ra mpo'epe lolita-na Yesus toe, ra'uli' hi rala nono-ra:</s>
     </seg>
     <seg type="verse" id="b.MAR.2.7">
      <s id="b.MAR.2.7.1">"Daho' rahi-i-hana tauna toei mololita hewa tetu!</s>
      <s id="b.MAR.2.7.2">Ha na'uli' -hana hibalia tuwu' -na hante tuwu' -na Alata'ala?</s>
      <s id="b.MAR.2.7.3">Uma ria ntani' -na to ma'ala mpo'ampungi jeko', hadua Alata'ala-wadi."</s>
     </seg>
     <seg type="verse" id="b.MAR.2.8">
      <s id="b.MAR.2.8.1">Ntaa' na'inca moto-di Yesus napa to hi pekiri-rae.</s>
      <s id="b.MAR.2.8.2">Toe pai' na'uli' -raka: "Napa-di pai' hewa tetu pekiri-nie?</s>
     </seg>
     <seg type="verse" id="b.MAR.2.10">
      <s id="b.MAR.2.10.1">Aku' Ana' Manusia', ria mpu'u kuasa-ku hi dunia' mpo'ampungi jeko'.</s>
      <s id="b.MAR.2.10.2">Tapi' ane ku'uli' -ki topungku toei: `Te'ampungi-mi jeko' -nu,' uma ni'incai ba te'ampungi mpu'u-di jeko' -na ba uma-di.</s>
      <s id="b.MAR.2.10.3">Aga ane ku'uli': `Memata-moko, lulu-mi ali' -nu pai' momako' -moko,' nihilo mpai' kadupa' -na ba ka'uma-na.</s>
      <s id="b.MAR.2.10.4">Jadi', kupopohiloi-koi karia-na kuasa-ku mpo'ampungi jeko'."</s>
      <s id="b.MAR.2.10.5">Ngkai ree, kamewili' -nami hi topungku toei,</s>
     </seg>
     <seg type="verse" id="b.MAR.2.11">
      <s id="b.MAR.2.11.1">na'uli' -ki: "Memata-moko, lulu-mi ali' -nu, pai' -ko nculii' -mi!"</s>
     </seg>
     <seg type="verse" id="b.MAR.2.12">
      <s id="b.MAR.2.12.1">Pemata-na mpu'u-mi topungku toei, nalulu ali' -na, pai' -i momako' hilou rasabii' tauna to wori'.</s>
      <s id="b.MAR.2.12.2">Karahilo-na tauna to wori' napa to jadi' toe, konce omea-ramo, pai' -ra mpo'une' Alata'ala, ra'uli': "Ko'ia ria tahiloi hewa to jadi' tohe'i!"</s>
     </seg>
     <seg type="verse" id="b.MAR.2.13">
      <s id="b.MAR.2.13.1">Oti toe, hilou wo'o-imi Yesus hi wiwi' rano.</s>
      <s id="b.MAR.2.13.2">Wori' lia tauna morumpu, pai' natudui' -ra.</s>
     </seg>
     <seg type="verse" id="b.MAR.2.14">
      <s id="b.MAR.2.14.1">Bula-na momako', mpohilo-i hadua topesingara' paja' to rahanga' Lewi ana' -na Alfeus, bula-na mohura hi kantoro' -na.</s>
      <s id="b.MAR.2.14.2">Na'uli' Yesus mpo'uli' -ki: "Tuku' -ama!"</s>
      <s id="b.MAR.2.14.3">Kamokore-nami Lewi kaliliu mpotuku' -i.</s>
     </seg>
     <seg type="verse" id="b.MAR.2.15">
      <s id="b.MAR.2.15.1">Oti toe, Yesus pai' ana'guru-na ngkoni' hi tomi Lewi, pai' wori' wo'o-ra topesingara' paja' pai' tau ntani' -na to ra'uli' ntodea dada'a kehi-ra tumai ngkoni' dohe-ra, apa' wori' -ra to mpotuku' Yesus.</s>
     </seg>
     <seg type="verse" id="b.MAR.2.16">
      <s id="b.MAR.2.16.1">Ria wo'o hi ree ba hangkuja dua guru agama to mpotuku' tudui' Parisi.</s>
      <s id="b.MAR.2.16.2">Kampohilo-ra Yesus ngkoni' dohe tauna to dada'a kehi-ra toe, ra'uli' -mi mpo'uli' -raka ana'guru-na: "Napa pai' guru-ni ngkoni' hangkaa-ngkania hante topesingara' paja' pai' tauna topojeko' -e!"</s>
     </seg>
     <seg type="verse" id="b.MAR.2.17">
      <s id="b.MAR.2.17.1">Yesus mpo'epe lolita-ra toe, toe pai' napololitai-ra hante lolita rapa' toi, na'uli': "Tauna to uma peda', uma mingki' rapokulii'.</s>
      <s id="b.MAR.2.17.2">Tauna to peda' -wadi-hawo to paraluu rapokulii'.</s>
      <s id="b.MAR.2.17.3">Uma-a tumai mpokio' tauna to monoa' ingku-ra.</s>
      <s id="b.MAR.2.17.4">Katumai-ku toi-le, mpokio' topojeko' -a-kuna bona medea-ra ngkai jeko' -ra."</s>
     </seg>
     <seg type="verse" id="b.MAR.2.18">
      <s id="b.MAR.2.18.1">Rala-na hangkani, topetuku' Yohanes Topeniu' pai' to Parisi bula-ra mopuasa'.</s>
      <s id="b.MAR.2.18.2">Ria-mi tauna rata hi Yesus mpekune' -i: "Topetuku' -na Yohanes Topeniu' mopuasa', wae wo'o topetuku' to Parisi, mopuasa' wo'o-ra.</s>
      <s id="b.MAR.2.18.3">Hiaa' topetuku' -nu Iko, napa pai' uma-ra mopuasa'?"</s>
     </seg>
     <seg type="verse" id="b.MAR.2.19">
      <s id="b.MAR.2.19.1">Yesus mpotompoi' -ra hante lolita rapa' toi, na'uli' -raka: "Ane tauna hi posusaa' poncamokoa, ha mopuasa' -ra-rana bula-ra mpo'ema' topemua'?</s>
      <s id="b.MAR.2.19.2">Uma-hawo.</s>
      <s id="b.MAR.2.19.3">Bula-na ria-pidi topemua' dohe-ra, uma-ra mopuasa'.</s>
     </seg>
     <seg type="verse" id="b.MAR.2.20">
      <s id="b.MAR.2.20.1">Tapi' rata mpai' tempo-na, topemua' ra'ala' ngkai laintongo' -ra.</s>
      <s id="b.MAR.2.20.2">Nto'u toe-damo, pai' lako' mopuasa' -rada."</s>
     </seg>
     <seg type="verse" id="b.MAR.2.21">
      <s id="b.MAR.2.21.1">Oti toe Yesus mpo'uli' lolita rapa' to ronyala-pi, na'uli': "Uma ria haduaa tauna to mpotelepei baju to hae hante pontaia' to bo'u.</s>
      <s id="b.MAR.2.21.2">Apa' pontaia' to bo'u mongkuru' mpai', duu' -na mpoheu' baju to hae toe, alaa-na kaboo-bohea lau-mi heu' -na.</s>
     </seg>
     <seg type="verse" id="b.MAR.2.22">
      <s id="b.MAR.2.22.1">Wae wo'o uma ria tauna to mpotua anggur to bo'u hi rala pontu'ua to hae.</s>
      <s id="b.MAR.2.22.2">Apa' ane dede' -ipi mpai', mopengka lau-mi pontu'ua to hae toe, alaa-na mobowo lau-mi anggur, pai' mpadaa' -mi pontu'ua-na.</s>
      <s id="b.MAR.2.22.3">Jadi', anggur to bo'u kana ra'ihii' hi pontu'ua to bo'u wo'o-hawo."</s>
     </seg>
     <seg type="verse" id="b.MAR.2.23">
      <s id="b.MAR.2.23.1">Hangkani hi eo pepuea', Yesus pai' ana'guru-na ntara rala bonea.</s>
      <s id="b.MAR.2.23.2">Bula-ra mpotara bonea toe, ana'guru-na mpotepo' wua' gandum pai' raru'a.</s>
     </seg>
     <seg type="verse" id="b.MAR.2.24">
      <s id="b.MAR.2.24.1">To Parisi to hi ree mpo'uli' -ki Yesus: "Napa-di-rana pai' ana'guru-nu mpotiboki atura agama-tae?</s>
      <s id="b.MAR.2.24.2">Mobago-ra-rana hi eo pepuea'."</s>
     </seg>
     <seg type="verse" id="b.MAR.2.26">
      <s id="b.MAR.2.26.1">Na'uli' Yesus: "Ha uma ria nibasa napa to nababehi Magau' Daud owi nto'u Abyatar jadi' Imam Bohe-e?</s>
      <s id="b.MAR.2.26.2">Nto'u-na Daud hante ema' -na mo'oro' pai' uma ria anu rakoni', mesua' -imi hi rala tomi pepuea', pai' -i mpokoni' roti to rapopepue' hi Alata'ala, pai' nabagi wo'o-raka doo-na.</s>
      <s id="b.MAR.2.26.3">Ntuku' ada agama-ta, imam-wadi-hana to ma'ala mpokoni' roti toe.</s>
      <s id="b.MAR.2.26.4">Aga nau' wae, gau' -na Daud toe uma-hawo naposala'."</s>
     </seg>
     <seg type="verse" id="b.MAR.2.27">
      <s id="b.MAR.2.27.1">Ngkai ree, na'uli' wo'o-mi Yesus: "Alata'ala mpobabehi eo pepuea' bona mpotulungi manusia'.</s>
      <s id="b.MAR.2.27.2">Bela manusia' to rababehi bona napari'une' ada eo pepuea'.</s>
     </seg>
     <seg type="verse" id="b.MAR.2.28">
      <s id="b.MAR.2.28.1">Jadi', Aku' Ana' Manusia', ria kuasa-ku mpo'uli' napa to ma'ala rababehi hi eo pepuea'."</s>
     </seg>
    </div>
    <div type="chapter" id="b.MAR.3">
     <seg type="verse" id="b.MAR.3.1">
      <s id="b.MAR.3.1.1">Rala-na hangkani, mesua' wo'o-imi Yesus hi rala tomi posampayaa.</s>
      <s id="b.MAR.3.1.2">Hi ree, ria hadua tauna to mate pale-na hamali.</s>
     </seg>
     <seg type="verse" id="b.MAR.3.2">
      <s id="b.MAR.3.2.1">Ria wo'o-ra hi ree to Parisi to tungkai' doko' mpali' kasalaa' Yesus meka' mobago-i hi eo pepuea', apa' doko' rapakilu-i.</s>
      <s id="b.MAR.3.2.2">Jadi', ralelemata-i meka' ba mepaka'uri' mpu'u-i hi eo pepuea'.</s>
     </seg>
     <seg type="verse" id="b.MAR.3.3">
      <s id="b.MAR.3.3.1">Na'uli' Yesus mpo'uli' -ki tauna to mate pale-na hamali: "Mai-ko mokore hi laintongo' rehe'i."</s>
     </seg>
     <seg type="verse" id="b.MAR.3.4">
      <s id="b.MAR.3.4.1">Oti toe, na'uli' -raka to Parisi: "Ntuku' ada agama-ta, to'uma to ma'ala tababehi hi eo pepuea': mpobabehi to lompe' -di ba to dada'a?</s>
      <s id="b.MAR.3.4.2">Mpotulungi doo ba mpatehi doo?"</s>
      <s id="b.MAR.3.4.3">Tapi' to Parisi toera, oja' -ra mpotompoi' -i, ngkaba'i-ra-wadi.</s>
     </seg>
     <seg type="verse" id="b.MAR.3.5">
      <s id="b.MAR.3.5.1">Mogolili Yesus mponaa-ra.</s>
      <s id="b.MAR.3.5.2">Moroe-i pai' peda' nono-na apa' motu'a rahi nono-ra.</s>
      <s id="b.MAR.3.5.3">Toe pai' na'uli' mpo'uli' -ki tauna to mate pale-na hamali toei: "Tanoa pale-nu!"</s>
      <s id="b.MAR.3.5.4">Kanatanoa-nami pale-na, mo'uri' -imi.</s>
     </seg>
     <seg type="verse" id="b.MAR.3.6">
      <s id="b.MAR.3.6.1">Palai-ra to Parisi ngkai tomi posampayaa toe, pai' -ra morumpu hante tauna to tono' hi Magau' Herodes.</s>
      <s id="b.MAR.3.6.2">Mpali' akala-ra bona Yesus rapatehi.</s>
     </seg>
     <seg type="verse" id="b.MAR.3.7">
      <s id="b.MAR.3.7.1">Yesus hante ana'guru-na malai ngkai ree hilou hi wiwi' rano.</s>
      <s id="b.MAR.3.7.2">Wori' to Galilea ntuku' -i.</s>
      <s id="b.MAR.3.7.3">Wori' wo'o to tumai ngkai tana' Yudea,</s>
     </seg>
     <seg type="verse" id="b.MAR.3.8">
      <s id="b.MAR.3.8.1">ngkai Yerusalem, ngkai tana' Idumea, ngkai dipo ue Yordan, ria wo'o ngkai ngata Tirus pai' Sidon.</s>
      <s id="b.MAR.3.8.2">Wori' rahi tauna to tumai hi Yesus apa' ra'epe hawe'ea to nababehi.</s>
     </seg>
     <seg type="verse" id="b.MAR.3.10">
      <s id="b.MAR.3.10.1">Wori' tauna to mohaki' napaka'uri', alaa-na mome'upi' -ra tauna lou mpomohui' -i doko' mpoganga-i.</s>
      <s id="b.MAR.3.10.2">Ngkai kawori' tauna, toe pai' nahubui ana'guru-na mporodo sakaya nahawi', nee-neo' mpai' ra'upi' -i ntodea.</s>
     </seg>
     <seg type="verse" id="b.MAR.3.11">
      <s id="b.MAR.3.11.1">Rata wo'o-ra tauna to napesuai' anudaa'.</s>
      <s id="b.MAR.3.11.2">Kampohilo-ra Yesus kaliliu mowingkotu' -ra hi nyanyoa-na, pai' -ra mejeu', ra'uli': "Iko-mi Ana' Alata'ala!"</s>
     </seg>
     <seg type="verse" id="b.MAR.3.12">
      <s id="b.MAR.3.12.1">Aga natagi mpu'u-ra, bona neo' ra'uli' kahema-nai.</s>
     </seg>
     <seg type="verse" id="b.MAR.3.13">
      <s id="b.MAR.3.13.1">Oti toe, Yesus manake' hilou hi bulu' -na, pai' -i mpokio' tauna hema-hema to napokono.</s>
      <s id="b.MAR.3.13.2">Rata mpu'u-ramo,</s>
     </seg>
     <seg type="verse" id="b.MAR.3.14">
      <s id="b.MAR.3.14.1">pai' napelihi hampulu' rodua-ra, na'uli' -raka: "Kupelihi-koi bona nipodohe-a, pai' bona kusuro-koi mpopalele Kareba Lompe'.</s>
     </seg>
     <seg type="verse" id="b.MAR.3.15">
      <s id="b.MAR.3.15.1">Pai' kuwai' -koi kuasa mpopalai seta."</s>
     </seg>
     <seg type="verse" id="b.MAR.3.19">
      <s id="b.MAR.3.19.1">Tohe'i-mi hanga' -ra to hampulu' rodua toera: Simon (Yesus mpohanga' -i Petrus); oti toe, Yakobus ana' Zebedeus; pai' Yohanes ompi' -na Yakobus (Yesus mpohanga' -ra Boanerges-- batua-na: tauna to hewa berese); oti toe, Andreas; Filipus; Bartolomeus; Matius; Tomas; Yakobus ana' Alfeus; Tadeus; Simon to Zelot; pai' Yudas Iskariot (hi'a mpai' to mpobalu' Yesus hi bali' -na).</s>
     </seg>
     <seg type="verse" id="b.MAR.3.20">
      <s id="b.MAR.3.20.1">Oti toe, Yesus nculii' hilou hi tomi.</s>
      <s id="b.MAR.3.20.2">Aga wori' wo'o-wadi tauna to tumai mpotipuhi-i, alaa-na Yesus pai' ana'guru-na uma-ra tepongkoni'.</s>
     </seg>
     <seg type="verse" id="b.MAR.3.21">
      <s id="b.MAR.3.21.1">Toe pai' ria tauna to mpo'uli': "Wuli-imile!"</s>
      <s id="b.MAR.3.21.2">Kara'epe-na ompi' -na Yesus tohe'e, hilou-ramo ke mpo'ala' -i.</s>
     </seg>
     <seg type="verse" id="b.MAR.3.22">
      <s id="b.MAR.3.22.1">Ria wo'o hi ree guru agama Yahudi to lako' rata ngkai Yerusalem.</s>
      <s id="b.MAR.3.22.2">Ra'uli' guru agama toera: "Ah, napesuai' Beelzebul-i-hanale, magau' hawe'ea seta.</s>
      <s id="b.MAR.3.22.3">Magau' seta toe-mile to mpowai' -i kuasa mpopalai seta-e."</s>
     </seg>
     <seg type="verse" id="b.MAR.3.23">
      <s id="b.MAR.3.23.1">Toe pai' Yesus mpokio' -ra bona mpomohui' -i, pai' napololitai-ra hante ba hangkuja nyala lolita rapa', na'uli': "Ha beiwa-hawo seta mpopalai hingka seta-na?</s>
     </seg>
     <seg type="verse" id="b.MAR.3.24">
      <s id="b.MAR.3.24.1">Ane rapa' -na ria hadua magau', pai' ntodea hi rala kamagaua' -na ntora mosisala, uma mpai' ntaha mahae kamagaua' -na toe.</s>
     </seg>
     <seg type="verse" id="b.MAR.3.25">
      <s id="b.MAR.3.25.1">Ane tau hantina ntora motuda', bate pagaa' -gaa' mpai' posantinaa-ra.</s>
     </seg>
     <seg type="verse" id="b.MAR.3.26">
      <s id="b.MAR.3.26.1">Wae wo'o hi kamagaua' seta.</s>
      <s id="b.MAR.3.26.2">Ane hi rala kamagaua' seta ria posisalaa pai' potudaa', kamagaua' -na toe uma ntaha mahae, kahudua-nami mpai' toe.</s>
     </seg>
     <seg type="verse" id="b.MAR.3.27">
      <s id="b.MAR.3.27.1">"Seta ma'ala rarapai' -ki tauna to parimuku.</s>
      <s id="b.MAR.3.27.2">Ane mesua' -ta hi rala tomi tauna to parimuku doko' mpo'ala' ihi' tomi-na, kana tahoo' ncala' -i, pai' lako' ma'ala tapatau' rewa-na.</s>
      <s id="b.MAR.3.27.3">Wae wo'o, ane Aku' mpopalai seta, batua-na, meliu kuasa-ku ngkai seta.</s>
     </seg>
     <seg type="verse" id="b.MAR.3.28">
      <s id="b.MAR.3.28.1">"Mpu'u ku'uli' -kokoi: Hawe'ea jeko' manusia' pai' lolita pesapuaka-ra ma'ala ra'ampungi.</s>
     </seg>
     <seg type="verse" id="b.MAR.3.29">
      <s id="b.MAR.3.29.1">Aga hema to mposapuaka Inoha' Tomoroli', uma ria ampungia-ra duu' kahae-hae-na.</s>
      <s id="b.MAR.3.29.2">Pesapuaka-ra toe raposala' duu' kahae-hae-na."</s>
     </seg>
     <seg type="verse" id="b.MAR.3.30">
      <s id="b.MAR.3.30.1">Pai' hewa toe lolita-na Yesus, apa' ria to mpo'uli' kanahawi' -na anudaa' -i, uma rapangalai' kangkai Inoha' Tomoroli' kuasa-na.</s>
     </seg>
     <seg type="verse" id="b.MAR.3.31">
      <s id="b.MAR.3.31.1">Ngkai ree, rata-mi tina-na pai' ompi' -na Yesus mokore hi mali tomi.</s>
      <s id="b.MAR.3.31.2">Mpohubui-ra tauna mpokio' -i tumai hi mali-na bona rapololitai.</s>
     </seg>
     <seg type="verse" id="b.MAR.3.32">
      <s id="b.MAR.3.32.1">Nto'u toe, wori' tauna mpotololiki Yesus.</s>
      <s id="b.MAR.3.32.2">Ra'uli' -ki: "Guru, tina-nu pai' ompi' -nu, oe-ra ria hi mali-na mpali' -ko."</s>
     </seg>
     <seg type="verse" id="b.MAR.3.34">
      <s id="b.MAR.3.34.1">Yesus mponaa tauna to mpotololiki-i, pai' na'uli': "Ane tina-ku pai' ompi' -kule, hira' toe-ramo lau.</s>
     </seg>
     <seg type="verse" id="b.MAR.3.35">
      <s id="b.MAR.3.35.1">Apa' hema-hema to mpobabehi konoa Alata'ala, hira' -mi ompi' -ku pai' hira' -mi tina-ku."</s>
     </seg>
    </div>
    <div type="chapter" id="b.MAR.4">
     <seg type="verse" id="b.MAR.4.1">
      <s id="b.MAR.4.1.1">Rala-na hangkani, metudui' wo'o-imi Yesus hi wiwi' rano.</s>
      <s id="b.MAR.4.1.2">Wori' lia tauna morumpu mpotololiki-i.</s>
      <s id="b.MAR.4.1.3">Ngkai kawori' tauna, toe-mi pai' hilou-i mohawi' sakaya to hi lolo ue, mohura-i hi rala-na pai' tauna to wori' mokore hi talinti.</s>
     </seg>
     <seg type="verse" id="b.MAR.4.2">
      <s id="b.MAR.4.2.1">Wori' nyala to natudui' -raka hante lolita rapa'.</s>
      <s id="b.MAR.4.2.2">Hewa tohe'i na'uli' -raka:</s>
     </seg>
     <seg type="verse" id="b.MAR.4.3">
      <s id="b.MAR.4.3.1">"Pe'epei!</s>
      <s id="b.MAR.4.3.2">Ria hadua topohawu' hilou mohawu'.</s>
     </seg>
     <seg type="verse" id="b.MAR.4.4">
      <s id="b.MAR.4.4.1">Rala mpohawu' -na toe, ria hawua' -na to monawu' hi mata ohea.</s>
      <s id="b.MAR.4.4.2">Rata danci mpotilo' hawua' toe duu' -na oti.</s>
     </seg>
     <seg type="verse" id="b.MAR.4.5">
      <s id="b.MAR.4.5.1">Ria wo'o to monawu' hi tana' to watua, hangkedi' -wadi tana' -na.</s>
      <s id="b.MAR.4.5.2">Hinawu' -na toe sohi' lia tuwu', apa' moreni' tana' -na.</s>
     </seg>
     <seg type="verse" id="b.MAR.4.6">
      <s id="b.MAR.4.6.1">Kamorani' -na eo, molaju-imi duu' -na bangi, apa' uma monala rali' -na.</s>
     </seg>
     <seg type="verse" id="b.MAR.4.7">
      <s id="b.MAR.4.7.1">Ria wo'o to monawu' hi laintongo' rui.</s>
      <s id="b.MAR.4.7.2">Tuwu' rui mpo'upi' hinawu' toe, alaa-na uma-i mowua', mate lau-idi.</s>
     </seg>
     <seg type="verse" id="b.MAR.4.8">
      <s id="b.MAR.4.8.1">Ria wo'o hawua' to monawu' hi tana' to morudu'.</s>
      <s id="b.MAR.4.8.2">Tuwu' lompe' hawua' toe kakaa-kamaa, alaa-na mowua'.</s>
      <s id="b.MAR.4.8.3">Ria to nte tolu mpulu' ngkani ngkai hinawu' -na, ria to ono mpulu', ria wo'o to ha'atu ngkani ngkai hinawu' -na."</s>
     </seg>
     <seg type="verse" id="b.MAR.4.9">
      <s id="b.MAR.4.9.1">Ka'oti-na mpololita lolita rapa' toe, na'uli' -miraka: "Hema-koi to tilingaa, pe'epei lompe'!"</s>
     </seg>
     <seg type="verse" id="b.MAR.4.10">
      <s id="b.MAR.4.10.1">Oti toe, nto'u-na Yesus hadudua-na, ana'guru-na to hampulu' rodua pai' topetuku' -na to ntani' -na tumai mpekune' -i: "Napa-die batua-na lolita rapa' toe-e we'i?"</s>
     </seg>
     <seg type="verse" id="b.MAR.4.11">
      <s id="b.MAR.4.11.1">Na'uli' Yesus: "Owi, Alata'ala ko'ia mpopo'incai manusia' beiwa-i mpai' jadi' Magau' hi dunia'.</s>
      <s id="b.MAR.4.11.2">Aga hewa toe lau, napopo'incai-mokoi tudui' toe.</s>
      <s id="b.MAR.4.11.3">Tapi' ane tauna to bela topetuku' -ku, kutudui' -ra hante lolita rapa',</s>
     </seg>
     <seg type="verse" id="b.MAR.4.12">
      <s id="b.MAR.4.12.1">bona madupa' -mi lolita Buku Tomoroli' to mpo'uli': `Pe'epe moto-ra, aga uma oa' ra'incai batua-na.</s>
      <s id="b.MAR.4.12.2">Pehilo moto-ra, aga hewa to uma oa' monoto rahiloi.</s>
      <s id="b.MAR.4.12.3">Jadi', uma oa' -ra nculii' hi Alata'ala, pai' jeko' -ra uma te'ampungi.'"</s>
     </seg>
     <seg type="verse" id="b.MAR.4.13">
      <s id="b.MAR.4.13.1">Oti toe, Yesus mpo'uli' -raka: "Ane uma ni'incai batua lolita rapa' toe we'i, beiwa kani'inca-na batua lolita rapa' to ntani' -na?</s>
     </seg>
     <seg type="verse" id="b.MAR.4.14">
      <s id="b.MAR.4.14.1">Topohawu', hira' -mi tauna to mpoparata Lolita Alata'ala.</s>
     </seg>
     <seg type="verse" id="b.MAR.4.15">
      <s id="b.MAR.4.15.1">Ria tauna to ma'ala rarapai' -ki hawua' to monawu' hi mata ohea.</s>
      <s id="b.MAR.4.15.2">Ra'epe moto Lolita Alata'ala, aga Magau' Anudaa' mpohilingai' nono-ra, alaa-na uma-pi rapoinono lolita toe.</s>
     </seg>
     <seg type="verse" id="b.MAR.4.16">
      <s id="b.MAR.4.16.1">"Ria wo'o tauna to ma'ala rarapai' -ki hawua' to monawu' hi tana' to watua.</s>
      <s id="b.MAR.4.16.2">Kara'epe-na Lolita Alata'ala, ncaliu goe' nono-ra.</s>
     </seg>
     <seg type="verse" id="b.MAR.4.17">
      <s id="b.MAR.4.17.1">Aga uma morali' mpu'u Lolita Alata'ala hi rala nono-ra, toe pai' uma-ra ntaha mahae.</s>
      <s id="b.MAR.4.17.2">Ane rabalinai' -ra ba rapakasusa' sabana pepangala' -ra hi Lolita Alata'ala, kamo'ungkere' -rami.</s>
     </seg>
     <seg type="verse" id="b.MAR.4.18">
      <s id="b.MAR.4.18.1">"Ria wo'o tauna to rarapai' -ki hawua' to monawu' hi olo' rui.</s>
      <s id="b.MAR.4.18.2">Ra'epe moto Lolita Alata'ala,</s>
     </seg>
     <seg type="verse" id="b.MAR.4.19">
      <s id="b.MAR.4.19.1">aga sese' -ra ntora mpenonoi katuwu' -ra hi rala dunia' toi, doko' -ra mporumpu rewa dunia' -wadi, pai' wori' nyala kahinaa hi rala nono-ra.</s>
      <s id="b.MAR.4.19.2">Hawe'ea toe mposesei' -ra, alaa-na uma ria po'ohaa' Lolita Alata'ala hi rala nono-ra, pai' uma ria kalaua-na lolita toe hi katuwu' -ra.</s>
     </seg>
     <seg type="verse" id="b.MAR.4.20">
      <s id="b.MAR.4.20.1">"Ria wo'o tauna to rarapai' -ki hawua' to monawu' hi tana' to morudu'.</s>
      <s id="b.MAR.4.20.2">Mpo'epe-ra Lolita Alata'ala, kaliliu ratarima.</s>
      <s id="b.MAR.4.20.3">Hi tauna toe-ramo Lolita Alata'ala mowua' mpu'u.</s>
      <s id="b.MAR.4.20.4">Ria to mowua' hangkedi', ria to mowua' wori', ria to mowua' wori' lia."</s>
     </seg>
     <seg type="verse" id="b.MAR.4.21">
      <s id="b.MAR.4.21.1">Na'uli' wo'o-mi Yesus: "Ha ria-ta to mpokeni palita hi rala tomi pai' tapopoi' hante kura ba tatu'u hi une' poturua?</s>
      <s id="b.MAR.4.21.2">Tantu uma-hawo ria.</s>
      <s id="b.MAR.4.21.3">Palita bate ratu'u hi pontu'ua-na bona nahinii hobo'.</s>
     </seg>
     <seg type="verse" id="b.MAR.4.22">
      <s id="b.MAR.4.22.1">Apa' hawe'ea to tewuni kana rapopehuwu, pai' hawe'ea to kalerua kana jadi' kahiloa.</s>
     </seg>
     <seg type="verse" id="b.MAR.4.23">
      <s id="b.MAR.4.23.1">Hema-koi to tilingaa, pe'epei lompe'!"</s>
     </seg>
     <seg type="verse" id="b.MAR.4.24">
      <s id="b.MAR.4.24.1">Na'uli' tena Yesus: "Penotohi mpu'u-koi napa to ni'epe tohe'i-e.</s>
      <s id="b.MAR.4.24.2">Apa' kawoo-woria' Lolita Alata'ala to nibagi-ki doo, kawoo-woria' wo'o to nanotohi-kokoi Alata'ala-- ba melabi tena-pi ngkai ree.</s>
     </seg>
     <seg type="verse" id="b.MAR.4.25">
      <s id="b.MAR.4.25.1">Tauna to mpotarima Lolita Alata'ala, ranotohi nono-ra bona kawoo-woria' to ra'inca.</s>
      <s id="b.MAR.4.25.2">Aga tauna to uma dota mpotarima Lolita Alata'ala, nau' ria hangkedi' to ra'inca, ra'alai' lau-ra."</s>
     </seg>
     <seg type="verse" id="b.MAR.4.26">
      <s id="b.MAR.4.26.1">Na'uli' Yesus: "Ane Alata'ala jadi' Magau' hi dunia', kajadi' -na hewa lolita rapa' tohe'i: Hadua tauna mpotujai' bonea-na.</s>
     </seg>
     <seg type="verse" id="b.MAR.4.27">
      <s id="b.MAR.4.27.1">Hi bengi-na turu-i, hi eo-na memata-i.</s>
      <s id="b.MAR.4.27.2">Kahae-na toe, tinuja' -na tuwu' kaboo-bohea.</s>
      <s id="b.MAR.4.27.3">Aga beiwa tinuja' -na tuwu' pai' jadi' bohe, uma-hawo na'incai.</s>
     </seg>
     <seg type="verse" id="b.MAR.4.28">
      <s id="b.MAR.4.28.1">Ngkai tana' moto-hawo pehupaa' wua' -na.</s>
      <s id="b.MAR.4.28.2">Lomo' -na rau-na pai' kaho-na to mehupa', ngkai ree huwu-mi, duu' -na mo'ihi.</s>
     </seg>
     <seg type="verse" id="b.MAR.4.29">
      <s id="b.MAR.4.29.1">Kataha' -na pae, hilou-imi pue' -na ngkeni are' nasoe-ki, apa' tempo-nami mepae."</s>
     </seg>
     <seg type="verse" id="b.MAR.4.30">
      <s id="b.MAR.4.30.1">Na'uli' Yesus: "Ane Alata'ala jadi' Magau' hi dunia', beiwa kajadi' -na?</s>
      <s id="b.MAR.4.30.2">Kajadi' -nale hewa lolita rapa' tohe'i:</s>
     </seg>
     <seg type="verse" id="b.MAR.4.31">
      <s id="b.MAR.4.31.1">Ria tauna to mpohawu' unto' hawi hi tana'.</s>
     </seg>
     <seg type="verse" id="b.MAR.4.32">
      <s id="b.MAR.4.32.1">Unto' toe monete' lia, meliu kakedi' -na ngkai hawe'ea unto' to ria hi dunia'.</s>
      <s id="b.MAR.4.32.2">Aga ane rahawu' -i-damo pai' -i tuwu', meliu kabohe-na ngkai ngkojo to ntani' -na.</s>
      <s id="b.MAR.4.32.3">Ra'a-na mopanga molanga, duu' -na rapopetai danci pai' rapengkamoui."</s>
     </seg>
     <seg type="verse" id="b.MAR.4.33">
      <s id="b.MAR.4.33.1">Wae-mi Yesus mpoparata Lolita Alata'ala hi ntodea hante wori' nyala lolita rapa', ntuku' pakulea' -ra mpopaha.</s>
     </seg>
     <seg type="verse" id="b.MAR.4.34">
      <s id="b.MAR.4.34.1">Uma ria to natudui' -raka ane uma hante lolita rapa'.</s>
      <s id="b.MAR.4.34.2">Aga ane Hi'a-damo pai' ana'guru-na, nanotohi-miraka omea.</s>
     </seg>
     <seg type="verse" id="b.MAR.4.35">
      <s id="b.MAR.4.35.1">Ncimonou' toe wo'o, Yesus mpo'uli' -raka ana'guru-na: "Hilou-tamo hi dipo rano."</s>
     </seg>
     <seg type="verse" id="b.MAR.4.36">
      <s id="b.MAR.4.36.1">Jadi', apa' hi rala sakaya ami' -imi Yesus, pe'ongko' -rami mpalahii ntodea to hi wiwi' rano.</s>
      <s id="b.MAR.4.36.2">Ria wo'o sakaya ntani' -na hi ree to mpotuku' -ra.</s>
     </seg>
     <seg type="verse" id="b.MAR.4.37">
      <s id="b.MAR.4.37.1">Ko'ia mahae, rata-mi ngolu' bohe.</s>
      <s id="b.MAR.4.37.2">Ntepu'u-mi balumpa mporumpa' sakaya-ra, alaa-na neo' ponu' -mi sakaya-ra hante ue.</s>
     </seg>
     <seg type="verse" id="b.MAR.4.38">
      <s id="b.MAR.4.38.1">Yesus leta' moto-i molunai hi wuntu sakaya.</s>
      <s id="b.MAR.4.38.2">Kahilou-rami ana'guru-na mpolike-i, ra'uli' -ki: "Guru!</s>
      <s id="b.MAR.4.38.3">Napa-di pai' nupelele' moto-ta neo' matala-tamoe?"</s>
     </seg>
     <seg type="verse" id="b.MAR.4.39">
      <s id="b.MAR.4.39.1">Pemata-nami Yesus pai' -i mpotagi ngolu' pai' balumpa, na'uli': "Mento'o-ko ngolu'!</s>
      <s id="b.MAR.4.39.2">Rodo-moko balumpa!"</s>
      <s id="b.MAR.4.39.3">Mento'o mpu'u-mi-hawo ngolu', pai' muu-mule' molino nculii' -mi rano.</s>
     </seg>
     <seg type="verse" id="b.MAR.4.40">
      <s id="b.MAR.4.40.1">Na'uli' -mi Yesus mpo'uli' -raka: "Napa pai' me'eka' rahi-koie?</s>
      <s id="b.MAR.4.40.2">Ha uma ria pepangala' -nie?"</s>
     </seg>
     <seg type="verse" id="b.MAR.4.41">
      <s id="b.MAR.4.41.1">Me'eka' lia-ramo ana'guru-na, pai' momepololitai-ramo, ra'uli': "Hema mpu'u-idi-hana tau toii-e?</s>
      <s id="b.MAR.4.41.2">Ngolu' pai' rano molino-di-hana ntuku' hawa' -na!"</s>
     </seg>
    </div>
    <div type="chapter" id="b.MAR.5">
     <seg type="verse" id="b.MAR.5.1">
      <s id="b.MAR.5.1.1">Ngkai ree, rata-ramo hi dipo rano, hi tana' Gerasa.</s>
     </seg>
     <seg type="verse" id="b.MAR.5.5">
      <s id="b.MAR.5.5.1">Hi tana' Gerasa toe, ria hadua tauna to nahawi' anudaa'.</s>
      <s id="b.MAR.5.5.2">Hi daeo' -wadi po'ohaa' -na.</s>
      <s id="b.MAR.5.5.3">Uma-i tono rahoo' nau' hante rante, apa' uma mowo karoho-na.</s>
      <s id="b.MAR.5.5.4">Pontu-na witi' -na pai' pale-na rahoo', aga koloro pai' rante ma'ala oa' nadupe'.</s>
      <s id="b.MAR.5.5.5">Ngkai kamoroho-na toe, pai' uma ria haduaa to daho' mpodongo-i.</s>
      <s id="b.MAR.5.5.6">Hi eo-na hi bengi-na ntora dao' -dao' -na hi daeo' pai' hi bulu' -na, pai' kakakio' -kio', pai' -i mposerohi woto-na hante watu.</s>
      <s id="b.MAR.5.5.7">Jadi', wae pana'u-na Yesus ngkai rala sakaya, mehupa' -mi tauna to kahawia' toei ngkai daeo'.</s>
     </seg>
     <seg type="verse" id="b.MAR.5.6">
      <s id="b.MAR.5.6.1">Kampohilo-na Yesus ngkai molaa, pokeno-nami hilou mperapai-i, pai' -i mowingkotu' hi nyanyoa-na mponyompa-i.</s>
     </seg>
     <seg type="verse" id="b.MAR.5.8">
      <s id="b.MAR.5.8.1">Yesus mpohubui anudaa' malai, na'uli': "Malai-moko ngkai tauna tetui!"</s>
      <s id="b.MAR.5.8.2">Mejeu' tau toei na'uli': "Ee Yesus Ana' Alata'ala to hi suruga!</s>
      <s id="b.MAR.5.8.3">Napa-di-kona pai' tumai-koe?</s>
      <s id="b.MAR.5.8.4">Hante hanga' Alata'ala merapi' -a bona neo' -a-kuwo nusesa'."</s>
     </seg>
     <seg type="verse" id="b.MAR.5.9">
      <s id="b.MAR.5.9.1">Yesus mpekune' -i: "Hema hanga' -nu?"</s>
      <s id="b.MAR.5.9.2">Na'uli': "Hanga' -ku Legion, apa' wori' -kai hampo'emaa' to mesua' hi tau toii."</s>
      <s id="b.MAR.5.9.3">(Hanga' Legion tohe'e, batua-na: moncobu.)</s>
     </seg>
     <seg type="verse" id="b.MAR.5.10">
      <s id="b.MAR.5.10.1">Rajojo seta toera merapi' hi Yesus bona neo' -ra napopalai ngkai ngata toe.</s>
     </seg>
     <seg type="verse" id="b.MAR.5.11">
      <s id="b.MAR.5.11.1">Uma molaa ngkai ree, ria wori' wawu mojume hi panapa bulu'.</s>
     </seg>
     <seg type="verse" id="b.MAR.5.12">
      <s id="b.MAR.5.12.1">Anudaa' toera merapi' hi Yesus, ra'uli': "Hubui-kai mesua' hi wawu toera mai."</s>
     </seg>
     <seg type="verse" id="b.MAR.5.13">
      <s id="b.MAR.5.13.1">Napiliu moto-ra Yesus.</s>
      <s id="b.MAR.5.13.2">Ngkai ree, malai mpu'u-ramo anudaa' toera kaliliu mesua' hi wawu.</s>
      <s id="b.MAR.5.13.3">Pesua' -ra hi wawu toe, mparampuli-ramo-rawo wawu hilou mengkajuala' hi rano, mate bonga-ramo hi rala ue-- kawori' -ra ria nte roncobu ma'a.</s>
     </seg>
     <seg type="verse" id="b.MAR.5.14">
      <s id="b.MAR.5.14.1">Karahilo-na tauna to mpodoo wawu toera napa to jadi', pokeno-rami hilou hi rala ngata pai' hi bonea to mohu' mpoparata kajadia' toe.</s>
      <s id="b.MAR.5.14.2">Toe pai' tumai-ramo pue' ngata doko' mpohilo napa to jadi'.</s>
     </seg>
     <seg type="verse" id="b.MAR.5.15">
      <s id="b.MAR.5.15.1">Karata-ra hi Yesus, rahilo-rawo tauna to kahawia' toei, mohura rodo-imi, moheai-i, pai' monoto-mi nono-na.</s>
      <s id="b.MAR.5.15.2">Mpohilo toe, me'eka' -ramo.</s>
     </seg>
     <seg type="verse" id="b.MAR.5.16">
      <s id="b.MAR.5.16.1">Tauna to mpohilo kajadia' toe mpotutura napa to jadi' hi tauna to kahawia', pai' napa to jadi' hi wawu-ra.</s>
     </seg>
     <seg type="verse" id="b.MAR.5.17">
      <s id="b.MAR.5.17.1">Ngkai ree, pue' ngata merapi' hi Yesus bona malai-i ngkai ngata-ra.</s>
      <s id="b.MAR.5.17.2">Jadi', mohawi' nculii' -imi hi rala sakaya.</s>
     </seg>
     <seg type="verse" id="b.MAR.5.18">
      <s id="b.MAR.5.18.1">Bula-na Yesus mohawi' toe, tauna to kahawia' -e ngone merapi' bona ma'ala-i hilou dohe-na.</s>
     </seg>
     <seg type="verse" id="b.MAR.5.19">
      <s id="b.MAR.5.19.1">Tapi' uma-i napiliu, na'uli' -ki: "Nculii' -moko hilou hi tomi-nu, uli' -raka hingka ngata-nu napa to nababehi Pue' Ala hi iko, pai' ahi' -na hi iko."</s>
     </seg>
     <seg type="verse" id="b.MAR.5.20">
      <s id="b.MAR.5.20.1">Hilou-imi-hawo hi tana' Dekapolis (batua-na: Hampulu' Ngata), mpopalele napa to nababehi Yesus hi woto-na.</s>
      <s id="b.MAR.5.20.2">Konce hawe'ea tauna to mpo'epe.</s>
     </seg>
     <seg type="verse" id="b.MAR.5.21">
      <s id="b.MAR.5.21.1">Nculii' wo'o-imi Yesus hilou hi dipo rano.</s>
      <s id="b.MAR.5.21.2">Karata-na hi dipo-na, wori' wo'o-mi tauna mpotipuhi-i.</s>
      <s id="b.MAR.5.21.3">Bula-na hi wiwi' rano-pidi,</s>
     </seg>
     <seg type="verse" id="b.MAR.5.22">
      <s id="b.MAR.5.22.1">rata hadua pangkeni tomi posampayaa to Yahudi, hanga' -na Yairus.</s>
      <s id="b.MAR.5.22.2">Kampohilo-na Yesus, powingkotu' -nami hi nyanyoa-na</s>
     </seg>
     <seg type="verse" id="b.MAR.5.23">
      <s id="b.MAR.5.23.1">mpopetulungi, na'uli': "Neo' mate lia-imi dei' -ku hi tomi.</s>
      <s id="b.MAR.5.23.2">Lou-ta hi tomi-ku, nujama-ka-kuwo bona mo'uri' -i, bona neo' -i-hawo mate."</s>
     </seg>
     <seg type="verse" id="b.MAR.5.24">
      <s id="b.MAR.5.24.1">Hilou mpu'u-imi Yesus dohe-na, pai' mo'iko wo'o tauna ntuku' -ra.</s>
      <s id="b.MAR.5.24.2">Wori' tauna mpo'upi' Yesus.</s>
     </seg>
     <seg type="verse" id="b.MAR.5.25">
      <s id="b.MAR.5.25.1">Hi olo' ntodea, ria hadua tobine, hampulu' rompae-imi moraa', uma ria kantotoa' -na.</s>
     </seg>
     <seg type="verse" id="b.MAR.5.26">
      <s id="b.MAR.5.26.1">Mompae-mpae-imi mpopepokulii' hi dokter, duu' -na oti-mi ihi' tomi-na napobalu' bona ria napobayari-raka.</s>
      <s id="b.MAR.5.26.2">Aga uma oa' ria kamo'uria' -na, tedonihii lau-di haki' -na.</s>
     </seg>
     <seg type="verse" id="b.MAR.5.28">
      <s id="b.MAR.5.28.1">Wori' -mi to na'epe to mpotompo'wiwi Yesus.</s>
      <s id="b.MAR.5.28.2">Toe pai' na'uli' hi rala nono-na: "Nau' baju-na-wadi kureo, mo'uri' -ale mpai'!"</s>
      <s id="b.MAR.5.28.3">Jadi' mengkahipi' -imi-hawo hilou hi olo' tauna to wori' mpomohui' Yesus ngkai tilingkuria-na, pai' naganga mpu'u-mi-hawo baju-na.</s>
     </seg>
     <seg type="verse" id="b.MAR.5.29">
      <s id="b.MAR.5.29.1">Wae kanaganga-na, hampinisi mata mentoda' -mi poraa' -na.</s>
      <s id="b.MAR.5.29.2">Ncaliu na'inca kamo'uri' -nami.</s>
     </seg>
     <seg type="verse" id="b.MAR.5.30">
      <s id="b.MAR.5.30.1">Nto'u toe wo'o-hawo, Yesus mpo'inca karia-na baraka' malai ngkai Hi'a.</s>
      <s id="b.MAR.5.30.2">Kame'ili' -nami hi tauna to wori', na'uli': "Hema to mpoganga baju-kue?"</s>
     </seg>
     <seg type="verse" id="b.MAR.5.31">
      <s id="b.MAR.5.31.1">Ra'uli' ana'guru-na: "Guru, nuhilo moto-kowole kawori' tauna to mpo'upi' -koe.</s>
      <s id="b.MAR.5.31.2">Beiwa-kona pai' nupekune' hema to mpoganga-ko?"</s>
     </seg>
     <seg type="verse" id="b.MAR.5.32">
      <s id="b.MAR.5.32.1">Aga Yesus menaa ntololikia-na mpali' tauna to mpoganga-i.</s>
     </seg>
     <seg type="verse" id="b.MAR.5.33">
      <s id="b.MAR.5.33.1">Na'inca tobine toei napa to jadi' hi woto-na.</s>
      <s id="b.MAR.5.33.2">Kamoridi' -nami-hawo me'eka', pai' tumai-i mowingkotu' hi nyanyoa Yesus mpangaku' hawe'ea-na.</s>
     </seg>
     <seg type="verse" id="b.MAR.5.34">
      <s id="b.MAR.5.34.1">Yesus mpo'uli' -ki tobine toei: "Ana' -ku, mo'uri' -moko sabana pepangala' -nu hi Aku'.</s>
      <s id="b.MAR.5.34.2">Nculii' -moko hante kalompea' tuwu' -nu.</s>
      <s id="b.MAR.5.34.3">Mo'uri' -moko, uma-pi ria haki' -nu."</s>
     </seg>
     <seg type="verse" id="b.MAR.5.35">
      <s id="b.MAR.5.35.1">Bula-na Yesus mololita-pidi, rata-mi ba hangkuja dua suro ngkai tomi Yairus mpo'uli' -ki Yairus: "Mate-imi-hana ana' -nu.</s>
      <s id="b.MAR.5.35.2">Neo' -pi mposusai' Guru."</s>
     </seg>
     <seg type="verse" id="b.MAR.5.36">
      <s id="b.MAR.5.36.1">Pe'epe moto-i Yesus napa to ra'uli' suro toera.</s>
      <s id="b.MAR.5.36.2">Na'uli' mpo'uli' -ki Yairus: "Neo' mere' nono-nu!</s>
      <s id="b.MAR.5.36.3">Pangala' moto-mi-hana!"</s>
     </seg>
     <seg type="verse" id="b.MAR.5.37">
      <s id="b.MAR.5.37.1">Kakaliliu-nami Yesus mako', aga uma napiliu tauna to wori' mpodohei-i mesua' hi rala tomi Yairus, muntu' Petrus, Yakobus pai' Yohanes ompi' -na Yakobus-wadi.</s>
     </seg>
     <seg type="verse" id="b.MAR.5.38">
      <s id="b.MAR.5.38.1">Karata-na hi tomi Yairus, na'epe-hawo merodo' -ra-damo tauna, hangaa pogeo' -ra-damo pai' motantangi' rahuduwukui.</s>
     </seg>
     <seg type="verse" id="b.MAR.5.39">
      <s id="b.MAR.5.39.1">Kamesua' -na hi rala tomi, na'uli' -raka: "Napa pai' merodo' rahi-koi geo' -e!</s>
      <s id="b.MAR.5.39.2">Uma-i-hawo-le mate-e.</s>
      <s id="b.MAR.5.39.3">Leta' -i-wadi."</s>
     </seg>
     <seg type="verse" id="b.MAR.5.40">
      <s id="b.MAR.5.40.1">Mpo'epe toe we'i, rapotawai-i-wadi.</s>
      <s id="b.MAR.5.40.2">Ngkai ree, Yesus mpohubui-ra omea malai ngkai rala tomi, pai' -i mesua' hi kamar poturua ana' toei, hante tina pai' tuama-na, pai' ana'guru-na to tolu.</s>
     </seg>
     <seg type="verse" id="b.MAR.5.41">
      <s id="b.MAR.5.41.1">Nakamu pale-na ana' toei, pai' na'uli' -ki: "Memata-moko ana'!"</s>
      <s id="b.MAR.5.41.2">Hi rala basa-ra to Yahudi, moni-na hewa toi: "Talita kum!"</s>
     </seg>
     <seg type="verse" id="b.MAR.5.42">
      <s id="b.MAR.5.42.1">Pemata-nami ana' toei kaliliu momako'.</s>
      <s id="b.MAR.5.42.2">(Umuru-na hampulu' rompae.)</s>
      <s id="b.MAR.5.42.3">Uma mowo kakonce-ra tauna to mpohilo.</s>
     </seg>
     <seg type="verse" id="b.MAR.5.43">
      <s id="b.MAR.5.43.1">Aga Yesus mpotagi-ra, na'uli': "Neo' mpu'u nilolita napa to lako' jadi' toi."</s>
      <s id="b.MAR.5.43.2">Pai' na'uli' wo'o: "Wai' -imi ana' tetui koni' -na."</s>
     </seg>
    </div>
    <div type="chapter" id="b.MAR.6">
     <seg type="verse" id="b.MAR.6.1">
      <s id="b.MAR.6.1.1">Oti toe, Yesus me'ongko' ngkai ngata toe hilou hi ngata-na moto hante ana'guru-na.</s>
     </seg>
     <seg type="verse" id="b.MAR.6.2">
      <s id="b.MAR.6.2.1">Hi eo pepuea', hilou-i hi tomi posampayaa mpotudui' tauna.</s>
      <s id="b.MAR.6.2.2">Wori' tauna hi ree.</s>
      <s id="b.MAR.6.2.3">Kampo'epe-ra tudui' Yesus, konce-ra ra'uli': "Hema-di to mpotudui' -i hawe'ea toe-e?</s>
      <s id="b.MAR.6.2.4">Kapantea napa-di to ria hi Hi'a-e?</s>
      <s id="b.MAR.6.2.5">Beiwa pai' ma'ala-i mpobabehi anu mekoncehi?</s>
     </seg>
     <seg type="verse" id="b.MAR.6.3">
      <s id="b.MAR.6.3.1">Bo topowangu tomi-i-wadi, ana' Maria.</s>
      <s id="b.MAR.6.3.2">Ompi' -na, hira' Yakobus, Yoses, Yudas pai' Simon.</s>
      <s id="b.MAR.6.3.3">Ompi' -na tobine, ria moto wo'o-ra dohe-ta hi rehe'i."</s>
      <s id="b.MAR.6.3.4">Toe pai' oja' -ra mepangala' hi Yesus.</s>
     </seg>
     <seg type="verse" id="b.MAR.6.4">
      <s id="b.MAR.6.4.1">Ngkai ree, Yesus mpo'uli' -raka: "Hadua nabi bate rabila' hiapa kahilouaa-na.</s>
      <s id="b.MAR.6.4.2">Aga hi ngata-na pai' tomi-na, pai' dohe ompi' -na moto, uma lau-i rabila'."</s>
     </seg>
     <seg type="verse" id="b.MAR.6.6">
      <s id="b.MAR.6.6.1">Jadi', Yesus mpokehele-ra apa' uma-ra mepangala'.</s>
      <s id="b.MAR.6.6.2">Toe pai' uma-i bisa mpobabehi wori' anu mekoncehi hi ria.</s>
      <s id="b.MAR.6.6.3">Sampale to nababehi, mpojama ba hangkuja dua topeda' bona mo'uri' -ra.</s>
     </seg>
     <seg type="verse" id="b.MAR.6.7">
      <s id="b.MAR.6.7.1">Mpokio' -i ana'guru-na to hampulu' rodua, nasuro-ra rodua-rodua hampo'emaa', pai' nawai' -ra kuasa mpopalai anudaa'.</s>
     </seg>
     <seg type="verse" id="b.MAR.6.8">
      <s id="b.MAR.6.8.1">Kako'ia-ra me'ongko', natudui' -ra hewa toi: "Neo' -koi ngkeni napa-napa hi pomakoa' -ni, muntu' lua' -wadi.</s>
      <s id="b.MAR.6.8.2">Neo' ngkeni pongkoni' ba boku ba doi hi rala karepe'.</s>
     </seg>
     <seg type="verse" id="b.MAR.6.9">
      <s id="b.MAR.6.9.1">Ma'ala moto-koi mpake' lihi witi', aga neo' ngkeni rontonga' baju."</s>
     </seg>
     <seg type="verse" id="b.MAR.6.10">
      <s id="b.MAR.6.10.1">Na'uli' wo'o-mi: "Ane rata-koi hi hameha' ngata pai' ratarima-koi hi tomi hantomi, mo'oha' hi ree-mokoi duu' -ni kaliliu hilou mpai' hi ngata ntani' -na.</s>
     </seg>
     <seg type="verse" id="b.MAR.6.11">
      <s id="b.MAR.6.11.1">Ane ria pue' ngata to uma dota mpotarima-koi, ane oja' -ra mpo'epe lolita to nikeni, wae kanipalahii-na ngata-ra, tonta awu to mentaka' hi palanta' witi' -ni, tanda kanahuku' -ra mpai' Alata'ala."</s>
     </seg>
     <seg type="verse" id="b.MAR.6.12">
      <s id="b.MAR.6.12.1">Ka'oti-na Yesus mpotudui' ana'guru-na to hampulu' rodua toera, me'ongko' -ramo hilou mpotudui' tauna bona medea-ra ngkai jeko' -ra.</s>
     </seg>
     <seg type="verse" id="b.MAR.6.13">
      <s id="b.MAR.6.13.1">Wori' seta to rapopalai.</s>
      <s id="b.MAR.6.13.2">Pai' wori' wo'o tauna to peda' ragelai' hante lana pai' rapaka'uri'.</s>
     </seg>
     <seg type="verse" id="b.MAR.6.14">
      <s id="b.MAR.6.14.1">Nto'u toe, Magau' Herodes Antipas mpo'epe kareba napa to nababehi Yesus, apa' hanga' Yesus rapotompo'wiwi hiapa-apa.</s>
      <s id="b.MAR.6.14.2">Ria to mpo'uli': "Yesus toei lou, Yohanes Topeniu' -ile tuwu' nculii'!</s>
      <s id="b.MAR.6.14.3">Toe-hana pai' ria baraka' -na mpobabehi tanda mekoncehi toe-e."</s>
     </seg>
     <seg type="verse" id="b.MAR.6.15">
      <s id="b.MAR.6.15.1">Aga ria wo'o to mpo'uli': "Yesus toei, nabi Elia to owi-i."</s>
      <s id="b.MAR.6.15.2">Hiaa' ria wo'o to mpo'uli': "Nabi mpu'u-i, hewa nabi to owi."</s>
     </seg>
     <seg type="verse" id="b.MAR.6.16">
      <s id="b.MAR.6.16.1">Kana'epe-na Magau' Herodes tohe'e, na'uli' -mi: "Yohanes Topeniu' mpu'u-i-tano Yesus toei lou-e!</s>
      <s id="b.MAR.6.16.2">Kupehubui wengi rapata' wuroko' -na, aga tuwu' nculii' -imi."</s>
     </seg>
     <seg type="verse" id="b.MAR.6.18">
      <s id="b.MAR.6.18.1">Hewa toi tutura kamate-na Yohanes Topeniu'.</s>
      <s id="b.MAR.6.18.2">Magau' Herodes mpo'ago pai' mpotobine Herodias, tobine ompi' -na moto to rahanga' Filipus.</s>
      <s id="b.MAR.6.18.3">Wori' ngkani Yohanes mpokamaro Herodes ngkai gau' -na toe, na'uli' -ki: "Uma-ko ma'ala mpotobine era-nu tetui!</s>
      <s id="b.MAR.6.18.4">Gau' -nu tetu mpotiboki Atura Musa."</s>
      <s id="b.MAR.6.18.5">Ngkai ree, Herodes mpohubui tantara-na hilou mpohoko' Yohanes.</s>
      <s id="b.MAR.6.18.6">Rahoko' mpu'u-imi, rahoo' pai' -i ratarungku'.</s>
     </seg>
     <seg type="verse" id="b.MAR.6.19">
      <s id="b.MAR.6.19.1">Ane Herodias-e, mowuku-damo nono-na hi Yohanes, doko' napatehi.</s>
      <s id="b.MAR.6.19.2">Aga uma-i mologa mpopadupa' roe-na toe,</s>
     </seg>
     <seg type="verse" id="b.MAR.6.20">
      <s id="b.MAR.6.20.1">apa' Herodes mpohubui tantara-na mpojaga-i hi rala tarungku'.</s>
      <s id="b.MAR.6.20.2">Me'eka' -i mpatehi Yohanes apa' na'inca, tauna to monoa' -i pai' moroli' wo'o-i.</s>
      <s id="b.MAR.6.20.3">Ane Herodes mpo'epe Yohanes mpololitai-i, mokarara' nono-na, aga goe' wo'o-i mpo'epe-i mololita.</s>
     </seg>
     <seg type="verse" id="b.MAR.6.21">
      <s id="b.MAR.6.21.1">Hi eo pompokiwoia kaputua Magau' Herodes, ria-mi loga-na Herodias.</s>
      <s id="b.MAR.6.21.2">Hi eo toe, Magau' Herodes mpobabehi posusa' mpokiwoi eo kaputua-na.</s>
      <s id="b.MAR.6.21.3">Mpokio' -i wori' maradika, tadulako pai' pangkeni to ngkai tana' Galilea.</s>
     </seg>
     <seg type="verse" id="b.MAR.6.22">
      <s id="b.MAR.6.22.1">Bula posusa' toe, ana' -na Herodias tobine mesua' pai' modero'.</s>
      <s id="b.MAR.6.22.2">Goe' lia-i Magau' Herodes mpohilo podero' toronaa toei, wae wo'o torata-na.</s>
      <s id="b.MAR.6.22.3">Na'uli' mpo'uli' -ki toronaa toei: "Ane ria ba napa to nupokono, perapi' -mi, bate kuwai' -ko."</s>
     </seg>
     <seg type="verse" id="b.MAR.6.23">
      <s id="b.MAR.6.23.1">Mosumpa wo'o-i, na'uli': "Nau' ba napa mpu'u-mi to nuperapi', nau' hantanga' ngkai poparenta-ku, bate kuwai' -ko!"</s>
     </seg>
     <seg type="verse" id="b.MAR.6.24">
      <s id="b.MAR.6.24.1">Palai-nami toronaa toei hilou mpekune' tina-na, na'uli': "Ina', napa to kuperapi' -e?"</s>
      <s id="b.MAR.6.24.2">Na'uli' tina-na: "Perapi' -mi woo' -na Yohanes Topeniu'!"</s>
     </seg>
     <seg type="verse" id="b.MAR.6.25">
      <s id="b.MAR.6.25.1">Kanculii' -nami hilou hi Magau', kaliliu na'uli': "Merapi' -a woo' -na Yohanes Topeniu' wae lau, ratu'u hi lolo dula."</s>
     </seg>
     <seg type="verse" id="b.MAR.6.26">
      <s id="b.MAR.6.26.1">Mpo'epe pomperapia' toe-di, soho' lia-mi nono-na Magau'.</s>
      <s id="b.MAR.6.26.2">Aga uma-pi ma'ala nadii' nculii' lolita-na hi toronaa toe, apa' mpolia' mosumpa-imi we'i ra'epe torata-na.</s>
     </seg>
     <seg type="verse" id="b.MAR.6.27">
      <s id="b.MAR.6.27.1">Kaliliu napahawa' hadua tantara-na hilou mpo'ala' woo' Yohanes Topeniu'.</s>
      <s id="b.MAR.6.27.2">Kahilou-nami-hawo tantara toe hi tarungku' mpopata' wuroko' -na.</s>
     </seg>
     <seg type="verse" id="b.MAR.6.28">
      <s id="b.MAR.6.28.1">Woo' -na toe nakeni tumai natu'u hi lolo dula pai' natonu-ki toronaa toei, pai' toronaa toei mpowai' tina-na.</s>
     </seg>
     <seg type="verse" id="b.MAR.6.29">
      <s id="b.MAR.6.29.1">Kara'epe-na topetuku' -na Yohanes kamate-nami, hilou-ramo-rawo mpo'ala' woto-na, pai' ratana.</s>
     </seg>
     <seg type="verse" id="b.MAR.6.30">
      <s id="b.MAR.6.30.1">Suro to nahubui Yesus mpopalele Lolita Alata'ala wengi, nculii' -ramo ngkai pomakoa' -ra, pai' ratutura-miki Yesus hawe'ea to rababehi pai' to ratudui' -raka ntodea.</s>
     </seg>
     <seg type="verse" id="b.MAR.6.31">
      <s id="b.MAR.6.31.1">Nto'u toe, wori' lia tauna to hilou-tumai, alaa-na ntahawe' ngkoni' neo' uma-pi ria loga-ra.</s>
      <s id="b.MAR.6.31.2">Toe pai' na'uli' Yesus hi topetuku' -na: "Kita hilou hi kawaoa' -na mpalahii tauna to wori', bona ma'ala-ta mento'o hampai'."</s>
     </seg>
     <seg type="verse" id="b.MAR.6.32">
      <s id="b.MAR.6.32.1">Jadi', mohawi' sakaya-ramo hilou hi kawaoa' -na.</s>
     </seg>
     <seg type="verse" id="b.MAR.6.33">
      <s id="b.MAR.6.33.1">Ntaa' pehilo moto-di-hana tauna pe'ongko' -rae, pai' ra'inca wo'o toaa' -ra.</s>
      <s id="b.MAR.6.33.2">Jadi', wori' tauna ngkai hawe'ea ngata to mohu', pokeno-rami hilou hi wiwi' rano, rata meri'ulu lau-ra ngkai Yesus hante ana'guru-na.</s>
     </seg>
     <seg type="verse" id="b.MAR.6.34">
      <s id="b.MAR.6.34.1">Pehompo-na Yesus ngkai sakaya, nahilo-hawo wori' tauna mpopea-i.</s>
      <s id="b.MAR.6.34.2">Metumu' -mi ahi' -na mpohilo-ra, apa' hiloa-ra hewa bima to uma te'ewu.</s>
      <s id="b.MAR.6.34.3">Kanatudui' -rami wori' nyala.</s>
     </seg>
     <seg type="verse" id="b.MAR.6.35">
      <s id="b.MAR.6.35.1">Neo' solo-mi eo, tumai-ramo ana'guru-na mpomohui' -i, ra'uli' -ki: "Guru, wao' -hana hi rehe'i lau, pai' neo' limpa-mi eo.</s>
     </seg>
     <seg type="verse" id="b.MAR.6.36">
      <s id="b.MAR.6.36.1">Agina tahubui-ramo tauna toera lau hilou hi ngata pai' tomi hi bonea to mohu' bona mpo'oli pongkoni' -ra."</s>
     </seg>
     <seg type="verse" id="b.MAR.6.37">
      <s id="b.MAR.6.37.1">Na'uli' Yesus: "Koi' -mi to mpopokoni' -ra."</s>
      <s id="b.MAR.6.37.2">Hampetompoi' ana'guru-na: "Ei'!</s>
      <s id="b.MAR.6.37.3">Ha napa-mi-kaina to kiwai' -rakae?</s>
      <s id="b.MAR.6.37.4">Nau' ro'atu doi pera' kipope'oli-ki roti, uma-le hono' mpopokoni' tauna to hewa toe lau kadea-ra."</s>
     </seg>
     <seg type="verse" id="b.MAR.6.38">
      <s id="b.MAR.6.38.1">Na'uli' Yesus: "Kamata pe', hangkuja meha' roti to ria hi koi' -e."</s>
      <s id="b.MAR.6.38.2">Ka'oti-na rapehiloi, ra'uli': "Ria-le, lima meha' -wadi, pai' rongkaju bau' uru."</s>
     </seg>
     <seg type="verse" id="b.MAR.6.39">
      <s id="b.MAR.6.39.1">Ngkai ree, Yesus mpohubui tauna to wori' mohura omea mopantuda-ntuda hi kowo', apa' wori' kowo' to mata' nto'u toe.</s>
     </seg>
     <seg type="verse" id="b.MAR.6.40">
      <s id="b.MAR.6.40.1">Pohura-rami pantuda-ntuda, butu ntuda-na ria nte ha'atu, ria wo'o to nte lima mpulu'.</s>
     </seg>
     <seg type="verse" id="b.MAR.6.41">
      <s id="b.MAR.6.41.1">Oti toe, na'ala' -mi roti to lima meha' pai' uru to rongkaju, pai' -i ngkongoa' hi langi' mosampaya.</s>
      <s id="b.MAR.6.41.2">Oti toe, napihe-pihe-mi roti, pai' nawai' -raka ana'guru-na bona rabagi hi ntodea.</s>
      <s id="b.MAR.6.41.3">Pai' uru to rongkaju, nabagi wo'o-raka omea.</s>
     </seg>
     <seg type="verse" id="b.MAR.6.42">
      <s id="b.MAR.6.42.1">Ngkoni' omea-ramo duu' -ra bohu.</s>
     </seg>
     <seg type="verse" id="b.MAR.6.43">
      <s id="b.MAR.6.43.1">Ka'oti-ra ngkoni', rarumpu-mi toro-na roti pai' bau', hampulu' roluncu-pi.</s>
     </seg>
     <seg type="verse" id="b.MAR.6.44">
      <s id="b.MAR.6.44.1">Kawori' -ra to ngkoni' roti toe, ba ria nte lima ncobu paka' tomane.</s>
     </seg>
     <seg type="verse" id="b.MAR.6.45">
      <s id="b.MAR.6.45.1">Oti toe Yesus mpohubui ana'guru-na mosakaya meri'ulu hilou hi dipo rano hi ngata Betsaida, pai' -i mpohubui tauna to wori' nculii' hilou hi tomi-ra.</s>
     </seg>
     <seg type="verse" id="b.MAR.6.46">
      <s id="b.MAR.6.46.1">Ponculi' -ra ntodea, manake' -imi hilou hi bulu' -na lou mosampaya.</s>
     </seg>
     <seg type="verse" id="b.MAR.6.47">
      <s id="b.MAR.6.47.1">Mobengi-mi, hi laintongo' rano-ramo ana'guru-na.</s>
      <s id="b.MAR.6.47.2">Hiaa' Hi'a, hi role-nai-pidi hadudua-na.</s>
     </seg>
     <seg type="verse" id="b.MAR.6.48">
      <s id="b.MAR.6.48.1">Nahilo-hawo kawuhe-ramo mowose, apa' ngolu' mewui mpotomu sakaya-ra.</s>
      <s id="b.MAR.6.48.2">Parabaja-mi, momako' -imi hilou hi lolo ue mpototoaka-ra, ntani' naliu-ra.</s>
     </seg>
     <seg type="verse" id="b.MAR.6.49">
      <s id="b.MAR.6.49.1">Karahilo-na to momako' hi lolo ue, pe'au-rami me'eka', ra'uli': "Etu tope'ekahi!"</s>
     </seg>
     <seg type="verse" id="b.MAR.6.50">
      <s id="b.MAR.6.50.1">Wilingkoroa omea-ramo mpohilo-i.</s>
      <s id="b.MAR.6.50.2">Ncaliu na'uli' -raka Yesus: "Pakaroho nono-ni!</s>
      <s id="b.MAR.6.50.3">Neo' me'eka'!</s>
      <s id="b.MAR.6.50.4">Aku' -mile toi-e."</s>
     </seg>
     <seg type="verse" id="b.MAR.6.51">
      <s id="b.MAR.6.51.1">Kangkahe' -nami hi rala sakaya dohe-ra, ngolu' wo'o haliu ora-mi.</s>
      <s id="b.MAR.6.51.2">Uma mowo kakonce-ra, apa' kuyu-ramo.</s>
     </seg>
     <seg type="verse" id="b.MAR.6.52">
      <s id="b.MAR.6.52.1">Apa' nau' ko'ia-ra mahae mpohilo tanda mekoncehi to nababehi hante roti-e ngone, ko'ia oa' monoto hi rala nono-ra kahema-na mpu'u-i Yesus.</s>
      <s id="b.MAR.6.52.2">Morara' oa' -pidi nono-ra mepangala'.</s>
     </seg>
     <seg type="verse" id="b.MAR.6.53">
      <s id="b.MAR.6.53.1">Karata-ra hi dipo rano, mencore-ramo hi tana' to rahanga' Genesaret.</s>
     </seg>
     <seg type="verse" id="b.MAR.6.54">
      <s id="b.MAR.6.54.1">Pehompo-ra ngkai sakaya, rahilo-rawo pue' ngata Kayesus-na to rata hi ngata-ra.</s>
     </seg>
     <seg type="verse" id="b.MAR.6.55">
      <s id="b.MAR.6.55.1">Pokeno-rami hilou hi ngata-ngata to mohu', pai' -ra tumai mpokowa' doo-ra to peda'.</s>
      <s id="b.MAR.6.55.2">Hiapa-apa kara'epea-na ria-i, hi ree wo'o-mi tauna mpokeni doo-ra topeda'.</s>
     </seg>
     <seg type="verse" id="b.MAR.6.56">
      <s id="b.MAR.6.56.1">Hiapa kahiloua-na Yesus hi rala ngata bohe ba ngata kedi', rakeni tumai doo-ra topeda' pai' rapopoturu hi wiwi' karajaa, pai' -ra merapi' hi Yesus bona napiliu-ra mporeo nau' kampa' wuntu baju-na-wadi.</s>
      <s id="b.MAR.6.56.2">Hawe'ea to mporeo baju-na, haliu mo'uri' -ramo.</s>
     </seg>
    </div>
    <div type="chapter" id="b.MAR.7">
     <seg type="verse" id="b.MAR.7.1">
      <s id="b.MAR.7.1.1">Hangkani ria-ra to Parisi pai' guru agama Yahudi to ngkai Yerusalem mpohirua' -ki Yesus.</s>
     </seg>
     <seg type="verse" id="b.MAR.7.2">
      <s id="b.MAR.7.2.1">Mpohilo-ra ba hangkuja dua topetuku' Yesus ngkoni' hante uma-ra mowano ncala' ntuku' ada agama Yahudi.</s>
     </seg>
     <seg type="verse" id="b.MAR.7.3">
      <s id="b.MAR.7.3.1">Apa' hawe'ea to Yahudi, mo'ipi lia-ra mpotuku' ada totu'a-ra, hangkedia' -nami hira' to mpotuku' tudui' -ra to Parisi.</s>
      <s id="b.MAR.7.3.2">Ko'ia-ra ngkoni' ane ko'ia-ra mowano ntuku' ada.</s>
     </seg>
     <seg type="verse" id="b.MAR.7.4">
      <s id="b.MAR.7.4.1">Ane nculii' -ra ngkai pomako' -ra hi rala ngata, kana moniu' -ra ulu ntuku' ada kako'ia-ra mpoganga pongkoni'.</s>
      <s id="b.MAR.7.4.2">Pai' wori' wo'o-pi ada to ratarima ngkai totu'a-ra to ratuku' lia, hewa rapa' -na ada mpobohoi' sangkiri', kura pai' rewa to rababehi ngkai ngkala.</s>
     </seg>
     <seg type="verse" id="b.MAR.7.5">
      <s id="b.MAR.7.5.1">Toe pai' to Parisi nte guru-guru agama toera we'i mpokamaro Yesus, ra'uli': "Napa pai' ana'guru-nu, uma-ra mpotuku' ada totu'a-tae?</s>
      <s id="b.MAR.7.5.2">Ngkoni' -ra, uma-ra mowano ncala'."</s>
     </seg>
     <seg type="verse" id="b.MAR.7.6">
      <s id="b.MAR.7.6.1">Na'uli' Yesus: "Koi' -le, hi mali-na-wadi petuku' -ni hi Alata'ala!</s>
      <s id="b.MAR.7.6.2">Makono mpu'u lolita to na'uki' nabi Yesaya owi to mpolowa-koi, hewa toi moni-na: Na'uli' Alata'ala: `Tauna tohe'era mpobila' -a hi wiwi-ra-wadi, nono-ra molaa ngkai Aku'.</s>
     </seg>
     <seg type="verse" id="b.MAR.7.7">
      <s id="b.MAR.7.7.1">Uma ria kalaua-ra mpopue' -a, apa' tudui' -ra tudui' manusia' -wadi, bela tudui' ngkai Aku'.'</s>
     </seg>
     <seg type="verse" id="b.MAR.7.8">
      <s id="b.MAR.7.8.1">Jadi', hawa' Alata'ala nikalempei' moto, hiaa' moroho lia-damo pongkakamu-ni ada manusia'."</s>
     </seg>
     <seg type="verse" id="b.MAR.7.9">
      <s id="b.MAR.7.9.1">Ngkai ree, na'uli' tena-raka Yesus: "Koi' -le, pante lia-koi mpelelii' hawa' Alata'ala bona mpotuku' ada-ni moto.</s>
     </seg>
     <seg type="verse" id="b.MAR.7.10">
      <s id="b.MAR.7.10.1">Hi rala Atura Musa te'uki' hewa toi: `Kana tabila' tuama pai' tina-ta.'</s>
      <s id="b.MAR.7.10.2">Pai' `hema to mpotipo' tuama-na ba tina-na kana rapatehi.'</s>
     </seg>
     <seg type="verse" id="b.MAR.7.12">
      <s id="b.MAR.7.12.1">Hiaa' koi' metudui' hewa toi: uma-pi mingki' tabila' tina pai' tuama-ta, asala ta'uli' -raka hewa toi: `Napa to masipato' kuwai' -kokoi totu'a, oti-mi kupajadi' pepue' hi Alata'ala.'</s>
      <s id="b.MAR.7.12.2">Tauna to mpo'uli' hewa toe, nibahaka-imi ngkai kinolo-na mpotulungi tina pai' tuama-na.</s>
     </seg>
     <seg type="verse" id="b.MAR.7.13">
      <s id="b.MAR.7.13.1">Jadi', Lolita Alata'ala uma nisaile', ada to nitarima ngkai totu'a-ni, tetu lau-mi to nitudui' -raka ntodea.</s>
      <s id="b.MAR.7.13.2">Wori' -pidi to hewa tohe'i to nibabehi."</s>
     </seg>
     <seg type="verse" id="b.MAR.7.14">
      <s id="b.MAR.7.14.1">Oti toe Yesus mpokio' wo'o-mi tauna to wori' bona mpomohui' -i, na'uli' -raka: "Epe omea-koi bona ni'inca:</s>
     </seg>
     <seg type="verse" id="b.MAR.7.15">
      <s id="b.MAR.7.15.1">Nau' ba napa-napa to takoni', uma-hawo toe to mpakada'a-ta hi poncilo Alata'ala.</s>
      <s id="b.MAR.7.15.2">Kehi to mehupa' ngkai rala nono-ta, toe-die to mpakada'a-ta hi poncilo Alata'ala-e. ((</s>
     </seg>
     <seg type="verse" id="b.MAR.7.16">
      <s id="b.MAR.7.16.1">Jadi', hema-koi to tilingaa, pe'epei lompe'!))"</s>
     </seg>
     <seg type="verse" id="b.MAR.7.17">
      <s id="b.MAR.7.17.1">Oti toe, Yesus mpalahii tauna to wori', pai' -i mesua' hi rala tomi.</s>
      <s id="b.MAR.7.17.2">Ana'guru-na mpekune' -i ba napa patuju tudui' -na toe we'i.</s>
     </seg>
     <seg type="verse" id="b.MAR.7.18">
      <s id="b.MAR.7.18.1">Na'uli' mpo'uli' -raka: "Ha uma wo'o-koiwo nipaha-e?</s>
      <s id="b.MAR.7.18.2">Pongkoni' to mesua' hi rala nganga-ta ngkai mali-na, bela-hawo toe to mpakada'a-ta hi poncilo Alata'ala.</s>
     </seg>
     <seg type="verse" id="b.MAR.7.19">
      <s id="b.MAR.7.19.1">Apa' pongkoni' toe, uma mesua' hi rala nono-ta.</s>
      <s id="b.MAR.7.19.2">Mesua' hi ta'i-ta-wadi, pai' ngkai ree kaliliu tatadi."</s>
      <s id="b.MAR.7.19.3">Hante lolita-na toe, Yesus mpakanoto ka'uma-na ria pongkoni' to rapalii'.</s>
     </seg>
     <seg type="verse" id="b.MAR.7.20">
      <s id="b.MAR.7.20.1">Na'uli' tena-raka: "Aga kehi pai' gau' -ta, toe-dile to mpakada'a-ta hi poncilo Alata'ala-e, apa' kehi pai' gau' -ta toe mehupa' ngkai nono-ta.</s>
     </seg>
     <seg type="verse" id="b.MAR.7.21">
      <s id="b.MAR.7.21.1">Ngkai nono manusia' mehupa' pekiri to dada'a, pai' alaa-na ria to mogau' sala' hi tobine ba hi tomane, manako, mepatehi,</s>
     </seg>
     <seg type="verse" id="b.MAR.7.22">
      <s id="b.MAR.7.22.1">mobualo', mebagiu, metipo', pai' mpobabehi wori' nyala to dada'a.</s>
      <s id="b.MAR.7.22.2">Mpokahina anu doo, mohingi', molangko nono, nakeni hina nono to dada'a, uma tuduia'.</s>
     </seg>
     <seg type="verse" id="b.MAR.7.23">
      <s id="b.MAR.7.23.1">Hawe'ea gau' dada'a to hewa toe-mi lau mehupa' ngkai nono manusia'.</s>
      <s id="b.MAR.7.23.2">Toe-mi to mpakada'a tauna hi poncilo Alata'ala-e."</s>
     </seg>
     <seg type="verse" id="b.MAR.7.24">
      <s id="b.MAR.7.24.1">Ngkai ree, hilou-imi Yesus hi tana' to mohu' hi ngata Tirus, pai' -i mesua' hi rala tomi.</s>
      <s id="b.MAR.7.24.2">Patuju-na bona ke neo' ra'incai tauna karata-na.</s>
      <s id="b.MAR.7.24.3">Aga karata-na uma ma'ala wuniia'.</s>
     </seg>
     <seg type="verse" id="b.MAR.7.26">
      <s id="b.MAR.7.26.1">Hi ngata toe, ria wo'o hadua totina, ana' -na tobine kahawia'.</s>
      <s id="b.MAR.7.26.2">Kana'epe-na totina toei karia-na Yesus hi ngata, katumai-nami mowingkotu' hi nyanyoa-na mpopetulungi, na'uli': "Popalai-ka-kuwo seta to mpohawi' ana' -ku!"</s>
      <s id="b.MAR.7.26.3">Hiaa' tobine toei, bela-i to Yahudi, to Fenisia-i-hana ngkai tana' Siria.</s>
     </seg>
     <seg type="verse" id="b.MAR.7.27">
      <s id="b.MAR.7.27.1">Toe pai' na'uli' Yesus mpo'uli' -ki: "Aku', mpotulungi to Yahudi-a-kuna ulu.</s>
      <s id="b.MAR.7.27.2">Uma lompe' mpo'ala' koni' ana', pai' rarora-ki dike'."</s>
     </seg>
     <seg type="verse" id="b.MAR.7.28">
      <s id="b.MAR.7.28.1">Na'uli' -mi-hawo tobine toei: "Makono moto-di Pue'.</s>
      <s id="b.MAR.7.28.2">Aga dike' to hi une' meja' wo'o-hawo-le, biasa-ra ngkoni' koni' ana' to mohewu' ngkai lolo meja'."</s>
     </seg>
     <seg type="verse" id="b.MAR.7.29">
      <s id="b.MAR.7.29.1">Ngkai ree, na'uli' -mi Yesus: "Kono wo'o-kowo petompoi' -nu!</s>
      <s id="b.MAR.7.29.2">Wae-pi, nculii' -moko, malai-mi seta to mpesuai' ana' -nu."</s>
     </seg>
     <seg type="verse" id="b.MAR.7.30">
      <s id="b.MAR.7.30.1">Kanculii' -nami totina toei.</s>
      <s id="b.MAR.7.30.2">Rata hi tomi, nahilo ana' -na rodo-imi hi poturua-na, apa' malai mpu'u-mi seta.</s>
     </seg>
     <seg type="verse" id="b.MAR.7.31">
      <s id="b.MAR.7.31.1">Ngkai ree, Yesus mpalahii ngata Tirus mpokaliliu pomako' -na ntara hi ngata Sidon, pai' nculii' wo'o-imi hilou hi rano Galilea, rata hi tana' Dekapolis.</s>
     </seg>
     <seg type="verse" id="b.MAR.7.32">
      <s id="b.MAR.7.32.1">Hi ree, ria to mpokeni hadua tauna to wongo pai' to neo' uma howa' mololita.</s>
      <s id="b.MAR.7.32.2">Merapi' -ra bona najama-i-hawo.</s>
     </seg>
     <seg type="verse" id="b.MAR.7.33">
      <s id="b.MAR.7.33.1">Yesus mpokeni tauna toei ngkai laintongo' ntodea.</s>
      <s id="b.MAR.7.33.2">Ka'oti-na napatani' -i, nape'uso karawe-na hi tilinga-na ntimalia, mpetiliku-i, pai' -i mpojama jila' -na tauna toei.</s>
     </seg>
     <seg type="verse" id="b.MAR.7.34">
      <s id="b.MAR.7.34.1">Oti toe, ngkongoa' -imi hi langi' mpo'osu' inoha' -na pai' mpo'uli': "Mobea-mi!"</s>
      <s id="b.MAR.7.34.2">(Hi rala basa-ra to Yahudi, moni-na hewa toi: "Efata!")</s>
     </seg>
     <seg type="verse" id="b.MAR.7.35">
      <s id="b.MAR.7.35.1">Pe'epe mpu'u-imi-hawo, pai' jila' -na molengkue' -mi.</s>
      <s id="b.MAR.7.35.2">Lonto' -mi-hawo pololita-na.</s>
     </seg>
     <seg type="verse" id="b.MAR.7.36">
      <s id="b.MAR.7.36.1">Ngkai ree, Yesus mpotagi-ra tauna to wori' bona neo' ra'uli' hi hema-hema napa to jadi' tohe'e.</s>
      <s id="b.MAR.7.36.2">Aga nau' wae kanatagi-ra, hangkedi' -na lau-mi karatolele-na.</s>
     </seg>
     <seg type="verse" id="b.MAR.7.37">
      <s id="b.MAR.7.37.1">Uma mowo kakonce-ra ntodea, ntora ra'uli' -mi: "Hawe'ea to nababehi, lompe'.</s>
      <s id="b.MAR.7.37.2">Tauna to wongo napaka'uri', pe'epe-ramo!</s>
      <s id="b.MAR.7.37.3">Tauna to uma howa' mololita, howa' -ramo mololita!"</s>
     </seg>
    </div>
    <div type="chapter" id="b.MAR.8">
     <seg type="verse" id="b.MAR.8.1">
      <s id="b.MAR.8.1.1">Uma mahae ngkai ree, wori' wo'o-mi tauna morumpu dohe Yesus.</s>
      <s id="b.MAR.8.1.2">Apa' uma-hawo ria pongkoni' -ra, nakio' -ra ana'guru-na pai' na'uli' -raka:</s>
     </seg>
     <seg type="verse" id="b.MAR.8.2">
      <s id="b.MAR.8.2.1">"Tuna-kuna nono-ku mpohilo tauna to wori' toera lau.</s>
      <s id="b.MAR.8.2.2">Tolu eo-ramo dohe-ku, uma ria pongkoni' -ra.</s>
     </seg>
     <seg type="verse" id="b.MAR.8.3">
      <s id="b.MAR.8.3.1">Hiaa' ane kuhubui-ra nculii' hilou hi tomi-ra ntali oro' -ra, meka' molinga' -ra mpai' hi ohea.</s>
      <s id="b.MAR.8.3.2">Apa' ria-ra to ngkai kalaa-na."</s>
     </seg>
     <seg type="verse" id="b.MAR.8.4">
      <s id="b.MAR.8.4.1">Ra'uli' ana'guru-na: "Ngkaiapa-tana mpai' tarata pongkoni' tapokoni' -raka, bo wao' -hana hi rehe'i lau?"</s>
     </seg>
     <seg type="verse" id="b.MAR.8.5">
      <s id="b.MAR.8.5.1">Napekune' -ra: "Hangkuja roti to ria hi koi' -e?"</s>
      <s id="b.MAR.8.5.2">Ra'uli' -ki: "Pitu meha'."</s>
     </seg>
     <seg type="verse" id="b.MAR.8.6">
      <s id="b.MAR.8.6.1">Ngkai ree, nahubui-ramo tauna to wori' mohura hi tana'.</s>
      <s id="b.MAR.8.6.2">Na'ala' -mi roti pai' -i mpo'uli' tarima kasi hi Alata'ala.</s>
      <s id="b.MAR.8.6.3">Oti toe, napihe-pihe-mi pai' nawai' -raka ana'guru-na mpobagi-bagi-raka tauna to wori'.</s>
     </seg>
     <seg type="verse" id="b.MAR.8.7">
      <s id="b.MAR.8.7.1">Ria wo'o-raka bau' uru to kedi' ba hangkuja ma'a.</s>
      <s id="b.MAR.8.7.2">Naposampayai wo'o pai' nahubui ana'guru-na mpobagi hi ntodea.</s>
     </seg>
     <seg type="verse" id="b.MAR.8.9">
      <s id="b.MAR.8.9.1">Ngkoni' -ramo duu' -ra bohu.</s>
      <s id="b.MAR.8.9.2">Kawori' -ra to ngkoni' nto'u toe, ba opo' ncobu.</s>
      <s id="b.MAR.8.9.3">Ka'oti-ra ngkoni', rarumpu-mi toro-na, pitu luncu-pi.</s>
      <s id="b.MAR.8.9.4">Oti toe, Yesus mpohubui-ra nculii' hilou hi tomi-ra,</s>
     </seg>
     <seg type="verse" id="b.MAR.8.10">
      <s id="b.MAR.8.10.1">pai' Hi'a hante ana'guru-na mohawi' sakaya hilou hi ngata Dalmanuta.</s>
     </seg>
     <seg type="verse" id="b.MAR.8.11">
      <s id="b.MAR.8.11.1">Ba hangkuja dua to Parisi rata hi Yesus, pai' ratepu'u-mi mpomehono' -ki doko' mposori-i.</s>
      <s id="b.MAR.8.11.2">Ra'uli' -ki: "Babehi-mi anu mekoncehi bona monoto ki'inca kangkai Alata'ala-na mpu'u-ko."</s>
     </seg>
     <seg type="verse" id="b.MAR.8.12">
      <s id="b.MAR.8.12.1">Kana'epe-na Yesus lolita-ra, na'osu' -mi inoha' -na pai' na'uli': "Napa-di pai' tauna to tuwu' tempo toi merapi' tanda mekoncehi-e?</s>
      <s id="b.MAR.8.12.2">Uma-a dota!</s>
      <s id="b.MAR.8.12.3">Mpu'u ku'uli' -kokoi: uma-koi kupopohiloi tanda mekoncehi hewa to niperapi'."</s>
     </seg>
     <seg type="verse" id="b.MAR.8.13">
      <s id="b.MAR.8.13.1">Kanapalahii-rami, mehawi' -imi hi sakaya hilou hi dipo rano.</s>
     </seg>
     <seg type="verse" id="b.MAR.8.14">
      <s id="b.MAR.8.14.1">Hi pomako' -ra tohe'e, ana'guru-na Yesus uma mpokiwoi ngkeni boku, muntu' hameha' roti to ria hi rala sakaya.</s>
     </seg>
     <seg type="verse" id="b.MAR.8.15">
      <s id="b.MAR.8.15.1">Yesus mpololitai-ra hante hanyala walatu, na'uli': "Pelompehi-koi, mo'inga' -inga' hi ragi-ra to Parisi pai' ragi Magau' Herodes!"</s>
     </seg>
     <seg type="verse" id="b.MAR.8.16">
      <s id="b.MAR.8.16.1">Aga uma ra'incai batua-na walatu toe, helee momepololitai moto-ramo, ra'uli': "Pai' na'uli' hewa toe-le, apa' uma ria roti-ta."</s>
     </seg>
     <seg type="verse" id="b.MAR.8.18">
      <s id="b.MAR.8.18.1">Ntaa' na'inca-di Yesus napa to ra'uli' ana'guru-nae, toe pai' na'uli' -raka: "Napa pai' ntora mpololita ka'uma-na ria roti-nie?</s>
      <s id="b.MAR.8.18.2">Ko'ia oa' -tano nipaha-e?</s>
      <s id="b.MAR.8.18.3">Ha uma oa' monoto nono-ni, jau-mi ni'epe tudui' -ku, jau nihilo kabaraka' -ku?</s>
      <s id="b.MAR.8.18.4">Mataa pai' tilingaa moto-koi, hiaa' uma oa' nipaha napa to nihilo pai' to ni'epe?</s>
      <s id="b.MAR.8.18.5">Ha uma nikiwoi,</s>
     </seg>
     <seg type="verse" id="b.MAR.8.19">
      <s id="b.MAR.8.19.1">roti to lima meha' kupihe-pihe kupokoni' -raka tauna to lima ncobu?</s>
      <s id="b.MAR.8.19.2">Hangkuja luncu-pi toro-na to nirumpu?"</s>
      <s id="b.MAR.8.19.3">Ra'uli' ana'guru-na: "Hampulu' roluncu."</s>
     </seg>
     <seg type="verse" id="b.MAR.8.20">
      <s id="b.MAR.8.20.1">Napekune' tena Yesus: "Pai' roti to pitu meha' kupokoni' -raka to opo' ncobu, hangkuja luncu wo'o-pi toro-na to nirumpu?"</s>
      <s id="b.MAR.8.20.2">Ra'uli': "Pitu luncu-pi."</s>
     </seg>
     <seg type="verse" id="b.MAR.8.21">
      <s id="b.MAR.8.21.1">Na'uli' tena-raka: "Hiaa' uma oa' nipaha toe?"</s>
     </seg>
     <seg type="verse" id="b.MAR.8.22">
      <s id="b.MAR.8.22.1">Ngkai ree, rata-ramo hi ngata Betsaida.</s>
      <s id="b.MAR.8.22.2">Hi ngata toe, ria to ngkeni hadua towero hi Yesus.</s>
      <s id="b.MAR.8.22.3">Merapi' -ra bona najama-i-hawo.</s>
     </seg>
     <seg type="verse" id="b.MAR.8.23">
      <s id="b.MAR.8.23.1">Yesus mpokamu pale-na, pai' natete' -i hilou hi mali bola'.</s>
      <s id="b.MAR.8.23.2">Na'uelikui mata-na pai' naganga.</s>
      <s id="b.MAR.8.23.3">Oti toe, napekune' -i: "Ria to nuhilo ba napa-napa?"</s>
     </seg>
     <seg type="verse" id="b.MAR.8.24">
      <s id="b.MAR.8.24.1">Towero toe menaa-naa pai' na'uli': "Kuhilo tauna, mokao' hewa kaju to mako' hilou tumai."</s>
     </seg>
     <seg type="verse" id="b.MAR.8.25">
      <s id="b.MAR.8.25.1">Oti toe, naganga tena mata-na, pai' nahubui-i menaa.</s>
      <s id="b.MAR.8.25.2">Mo'uri' mpu'u-miki mata-na.</s>
      <s id="b.MAR.8.25.3">Hawe'ea to nahilo, monoto-mi.</s>
     </seg>
     <seg type="verse" id="b.MAR.8.26">
      <s id="b.MAR.8.26.1">Oti toe, Yesus mpohubui-i nculii' hilou hi tomi-na, na'uli' -ki: "Nculii' -moko hilou hi tomi-nu, aga neo' -ko mesua' hi rala ngata mpo'uli' -raka pue' ngata napa to jadi' toi."</s>
     </seg>
     <seg type="verse" id="b.MAR.8.27">
      <s id="b.MAR.8.27.1">Yesus hante ana'guru-na hilou hi ngata to mohu' Kaisarea Filipi.</s>
      <s id="b.MAR.8.27.2">Hi lengko ohea, napekune' -ra, na'uli': "Ntuku' ponguli' ntodea, hema-a Aku' toi-e?"</s>
     </seg>
     <seg type="verse" id="b.MAR.8.28">
      <s id="b.MAR.8.28.1">Ra'uli' -ki: "Ria to mpo'uli' Yohanes Topeniu' -ko tuwu' nculii'.</s>
      <s id="b.MAR.8.28.2">Ria wo'o to mpo'uli' nabi Elia-ko.</s>
      <s id="b.MAR.8.28.3">Ria wo'o-ra to mpo'uli' Iko hadua nabi to owi tuwu' nculii'."</s>
     </seg>
     <seg type="verse" id="b.MAR.8.29">
      <s id="b.MAR.8.29.1">Napekune' tena-ra, na'uli': "Hiaa' koi' -koiwo mpo'uli' hema-a Aku' toi-e?"</s>
      <s id="b.MAR.8.29.2">Natompoi' Petrus: "Iko-mi Magau' Topetolo'!"</s>
     </seg>
     <seg type="verse" id="b.MAR.8.30">
      <s id="b.MAR.8.30.1">Ngkai ree, Yesus mpo'uli' -raka: "Neo' ulu ni'uli' hi hema-hema ka'Aku' -na Magau' Topetolo'."</s>
     </seg>
     <seg type="verse" id="b.MAR.8.31">
      <s id="b.MAR.8.31.1">Oti toe, natepu'u-mi Yesus mpotudui' ana'guru-na napa to kana jadi' hi woto-na.</s>
      <s id="b.MAR.8.31.2">Na'uli' -raka: "Aku' Ana' Manusia' kana mporata wori' kaparia.</s>
      <s id="b.MAR.8.31.3">Rasapuaka-a mpai' totu'a ngata, imam pangkeni hante guru agama.</s>
      <s id="b.MAR.8.31.4">Rapatehi-a mpai', aga tolu eo oti toe, tuwu' nculii' moto-a."</s>
     </seg>
     <seg type="verse" id="b.MAR.8.32">
      <s id="b.MAR.8.32.1">Hawe'ea toe napolonto' mpo'uli' -raka.</s>
      <s id="b.MAR.8.32.2">Aga Petrus mpo'ai' -i hi ncori-na pai' nakorai' -i.</s>
     </seg>
     <seg type="verse" id="b.MAR.8.33">
      <s id="b.MAR.8.33.1">Yesus me'ili' pai' mponaa ana'guru-na, pai' -i ngkaroe Petrus, na'uli' -ki: "Palai-ko topesori!</s>
      <s id="b.MAR.8.33.2">Pekiri-nu tetu-le pekiri manusia', bela pekiri Alata'ala."</s>
     </seg>
     <seg type="verse" id="b.MAR.8.34">
      <s id="b.MAR.8.34.1">Oti toe, Yesus mpokio' tauna to wori' bona morumpu hangkaa-ngkania hante Hi'a pai' ana'guru-na.</s>
      <s id="b.MAR.8.34.2">Na'uli' -raka: "Hema to doko' mpotuku' -a kana mpobahaka konoa-na moto, pai' kana napaha'a kaju parika' -na-- batua-na: kana natuku' hawa' -ku nau' napomate-ki.</s>
      <s id="b.MAR.8.34.3">Oti toe-di pai' lako' ma'ala-i mpotuku' -a.</s>
     </seg>
     <seg type="verse" id="b.MAR.8.35">
      <s id="b.MAR.8.35.1">Hema to mpentaei konoa-na moto, uma-i mpai' mporatai katuwua' to lompe'.</s>
      <s id="b.MAR.8.35.2">Aga hema to mpobahaka konoa-na moto sabana petuku' -na hi Aku' pai' sabana Kareba Lompe', nau' napomate-ki, hi'a mpai' to mporata katuwua' to lompe'.</s>
     </seg>
     <seg type="verse" id="b.MAR.8.36">
      <s id="b.MAR.8.36.1">Napa kalaua-na tarumpu hawe'ea ka'uaa' dunia', ane uma taratai katuwua' to lompe' hi eo mpeno-na.</s>
     </seg>
     <seg type="verse" id="b.MAR.8.37">
      <s id="b.MAR.8.37.1">Apa' uma ria napa-napa to ma'ala tasula' -ki katuwua' to lompe' toe.</s>
     </seg>
     <seg type="verse" id="b.MAR.8.38">
      <s id="b.MAR.8.38.1">"Mo'oha' -koi hi laintongo' tauna to dada'a pai' to uma mpotuku' -a.</s>
      <s id="b.MAR.8.38.2">Aga hema to me'ea' mpangaku' petuku' -na hi Aku' pai' mpoka'ea' tudui' -ku, Aku' wo'o mpai' me'ea' mpangaku' kahi'a-na topetuku' -ku ane rata-apa mpai' ngkai suruga.</s>
      <s id="b.MAR.8.38.3">Nto'u toe mpai', Aku' Ana' Manusia' mana'u tumai hante mala'eka-mala'eka to moroli', mehini-a hante baraka' -na Tuama-ku."</s>
     </seg>
    </div>
    <div type="chapter" id="b.MAR.9">
     <seg type="verse" id="b.MAR.9.1">
      <s id="b.MAR.9.1.1">Na'uli' wo'o-mi Yesus: "Mpu'u ku'uli' -kokoi: Ngkai olo' -ni koi' toi, ria-koi mpai' to ko'ia mate kako'ia-na nihilo Alata'ala moparenta hante baraka' -na."</s>
     </seg>
     <seg type="verse" id="b.MAR.9.2">
      <s id="b.MAR.9.2.1">Ono mengi ngkai ree, Yesus mpobawai tolu ana'guru-na hilou dohe-na hi bulu' to molangko.</s>
      <s id="b.MAR.9.2.2">Ana'guru to tolu toera: Petrus, Yakobus pai' Yohanes.</s>
      <s id="b.MAR.9.2.3">Muntu' Yesus hante ana'guru-na to tolu toera-wadi to hi ria.</s>
      <s id="b.MAR.9.2.4">Bula-ra hi ria, mobali' -mi lence-na.</s>
     </seg>
     <seg type="verse" id="b.MAR.9.3">
      <s id="b.MAR.9.3.1">Pohea-na hangaa mengea' meringkila', uma ria haduaa hi rala dunia' tohe'i to ma'ala mo'uja' duu' -na mengea' hewa toe.</s>
     </seg>
     <seg type="verse" id="b.MAR.9.4">
      <s id="b.MAR.9.4.1">Rahilo-rawo ana'guru-nae, ria rodua nabi to owi mpololitai Yesus.</s>
      <s id="b.MAR.9.4.2">Nabi toera, Elia pai' Musa.</s>
     </seg>
     <seg type="verse" id="b.MAR.9.5">
      <s id="b.MAR.9.5.1">Ngkai ree Petrus mpo'uli' -ki Yesus: "Guru, lompe' lia-ta mo'oha' hi rehe'i.</s>
      <s id="b.MAR.9.5.2">Agina kibabehi-damo tolu bamaru': hameha' bagia-nu Pue', hameha' bagia-na Musa, pai' hameha' wo'o bagia-na Elia."</s>
     </seg>
     <seg type="verse" id="b.MAR.9.6">
      <s id="b.MAR.9.6.1">Kakono-na, uma-hawo na'incai Petrus napa to na'uli' toe, apa' nto'u toe bula-ra me'eka' lia.</s>
     </seg>
     <seg type="verse" id="b.MAR.9.7">
      <s id="b.MAR.9.7.1">Nto'u toe wo'o, rata-mi limu' mpokamoui-ra, pai' ngkai rala limu' ra'epe topololita to mpo'uli': "Hi'a toi-mi Ana' -ku to kupe'ahi'.</s>
      <s id="b.MAR.9.7.2">Pe'epei lolita-na!"</s>
     </seg>
     <seg type="verse" id="b.MAR.9.8">
      <s id="b.MAR.9.8.1">Hampegoli we'i, ranaa-rawo ntololikia-ra, uma-pi ria tau ntani' -na dohe-ra, hadua Yesus-damo.</s>
     </seg>
     <seg type="verse" id="b.MAR.9.9">
      <s id="b.MAR.9.9.1">Pana'u-ra ngkai lolo bulu' toe, Yesus mpo'uli' -raka: "Neo' ulu nilolita hi hema-hema napa to nihilo we'i, duu' -na Aku' Ana' Manusia' memata ngkai kamatea."</s>
     </seg>
     <seg type="verse" id="b.MAR.9.10">
      <s id="b.MAR.9.10.1">Ratuku' mpu'u-miki hawa' -na toe, uma mpu'u-rawo ralolita kajadia' toe hi hema-hema.</s>
      <s id="b.MAR.9.10.2">Aga hi himpau hira' moto bate ntora rapomepekunei' ba napa patuju-na Yesus mpo'uli' kamemata-na mpai' ngkai kamatea.</s>
     </seg>
     <seg type="verse" id="b.MAR.9.11">
      <s id="b.MAR.9.11.1">Mepekune' -ramo hi Yesus, ra'uli': "Napa pai' guru agama mpo'uli' nabi Elia ncala' -di to ri'ulu rata, pai' lako' rata-idi Magau' Topetolo' -e?"</s>
     </seg>
     <seg type="verse" id="b.MAR.9.12">
      <s id="b.MAR.9.12.1">Na'uli' -raka: "Makono mpu'u-di.</s>
      <s id="b.MAR.9.12.2">Elia kana rata mperi'ulu, apa' hi'a to mporodo hawe'ea-na.</s>
      <s id="b.MAR.9.12.3">Aga beiwa-ama Aku' Ana' Manusia'?</s>
      <s id="b.MAR.9.12.4">Napa pai' hi rala Buku Tomoroli' te'uki' kamporata-ku wori' kaparia pai' -a raruge' tauna?</s>
     </seg>
     <seg type="verse" id="b.MAR.9.13">
      <s id="b.MAR.9.13.1">Aga ane nabi Elia, ku'uli' -kokoi, mpolia' rata-imile Elia-e, aga pangkeni ngata-ta mpo'ewa-i ntuku' konoa-ra, hewa to te'uki' hi rala Buku Tomoroli'."</s>
     </seg>
     <seg type="verse" id="b.MAR.9.14">
      <s id="b.MAR.9.14.1">Oti toe, Yesus pai' ana'guru-na to tolu toera, mana'u-ramo ngkai lolo bulu' mpohirua' -raka ana'guru to ntani' -na.</s>
      <s id="b.MAR.9.14.2">Rata hi ria, rahilo-rawo wori' tauna mpotipuhi ana'guru-na, pai' ba hangkuja dua guru agama bula-ra mpomehono' -raka.</s>
     </seg>
     <seg type="verse" id="b.MAR.9.15">
      <s id="b.MAR.9.15.1">Pehilo-ra tauna to wori' toera etu-mi tumai Yesus.</s>
      <s id="b.MAR.9.15.2">Wae kampohilo-ra, konce-ramo.</s>
      <s id="b.MAR.9.15.3">Pokeno-rami hilou mpohirua' -ki.</s>
     </seg>
     <seg type="verse" id="b.MAR.9.16">
      <s id="b.MAR.9.16.1">Yesus mpekune' -ra: "Napa to nipomepekunei' hante guru agama toera?"</s>
     </seg>
     <seg type="verse" id="b.MAR.9.17">
      <s id="b.MAR.9.17.1">Hadua ngkai tauna to wori' toera mpo'uli': "Guru, oi-kuwo ana' -ku, kukeni bona nupaka'uri' -i.</s>
      <s id="b.MAR.9.17.2">Uma-i howa' mololita apa' napesuai' anudaa' -i.</s>
     </seg>
     <seg type="verse" id="b.MAR.9.18">
      <s id="b.MAR.9.18.1">Ane napesuai' wo'o-ipi anudaa' -e, modungka-i hi tana', mowura' nganga-na, kakakeji' -keji' ngihi' -na, pai' mokadu hudu woto-na.</s>
      <s id="b.MAR.9.18.2">Kuperapi' -ramo ana'guru-nu mpopalai anudaa' -na, aga uma rakulei'."</s>
     </seg>
     <seg type="verse" id="b.MAR.9.19">
      <s id="b.MAR.9.19.1">Na'uli' Yesus: "Uma mowo-koie'.</s>
      <s id="b.MAR.9.19.2">Ko'ia oa' -tano mepangala' -koie!</s>
      <s id="b.MAR.9.19.3">Ni'uli' -koina hangkuja tena-pi kahae-ku dohe-ni, hangkuja tena-pi kahae-na kupengkatarii kalente pepangala' -nie!</s>
      <s id="b.MAR.9.19.4">Keni tumai ana' tetui!"</s>
     </seg>
     <seg type="verse" id="b.MAR.9.20">
      <s id="b.MAR.9.20.1">Rakeni mpu'u-mi ana' toei hi Yesus.</s>
      <s id="b.MAR.9.20.2">Wae pehilo-na anudaa' toei mpohilo Yesus, napakako'o wo'o-mi woto ana' toei duu' -na modungka-i pai' -i ngkawulela' hi tana', nganga-na mowura'.</s>
     </seg>
     <seg type="verse" id="b.MAR.9.21">
      <s id="b.MAR.9.21.1">Mepekune' -i Yesus hi tuama-na ana' toei, na'uli': "Hangkuja-mi hae-na narata haki' toi-e?"</s>
      <s id="b.MAR.9.21.2">Na'uli' tuama-na: "Ngkai kakedia' -nami-hana.</s>
     </seg>
     <seg type="verse" id="b.MAR.9.22">
      <s id="b.MAR.9.22.1">Wori' ngkani-mi anudaa' mpodungka-i hi rala apu ba hi rala ue doko' napatehi.</s>
      <s id="b.MAR.9.22.2">Ane ma'ala Guru, poka'ahi' pai' tulungi-ka-kaiwo!"</s>
     </seg>
     <seg type="verse" id="b.MAR.9.23">
      <s id="b.MAR.9.23.1">Na'uli' Yesus: "Napa pai' nu'uli' `ane ma'ala-e?'</s>
      <s id="b.MAR.9.23.2">Hawe'ea ma'ala jadi' hi tauna to mepangala'."</s>
     </seg>
     <seg type="verse" id="b.MAR.9.24">
      <s id="b.MAR.9.24.1">Hampetompoi' tuama-na ana' toei napesukui: "Mepangala' -ama Pue'!</s>
      <s id="b.MAR.9.24.2">Tulungi-a-kuwo, apa' aku' toi kura' rahi pepangala' -ku."</s>
     </seg>
     <seg type="verse" id="b.MAR.9.25">
      <s id="b.MAR.9.25.1">Nahilo Yesus kawoo-woria' tauna to mokeno tumai morumpu.</s>
      <s id="b.MAR.9.25.2">Kanahawai' -nami anudaa' toe, na'uli': "Ee anudaa' to mepakawongo pai' mepakawojo tetu-ko!</s>
      <s id="b.MAR.9.25.3">Petibo' -ko ngkai ana' tetui, pai' neo' -pi nupesuai' nculii'."</s>
     </seg>
     <seg type="verse" id="b.MAR.9.26">
      <s id="b.MAR.9.26.1">Pe'au-nami ana' toei, kakapadi-padi woto-na, pai' malai-mi anudaa'.</s>
      <s id="b.MAR.9.26.2">Kamalai-na anudaa', uma-pi molengo ana' toei, hewa tomate-imi, alaa-na wori' to mpo'uli': "Mate-imi!"</s>
     </seg>
     <seg type="verse" id="b.MAR.9.27">
      <s id="b.MAR.9.27.1">Aga Yesus mpokamu pale-na mpotulungi-i memata.</s>
      <s id="b.MAR.9.27.2">Memata mpu'u-imi-hawo ana' toei.</s>
     </seg>
     <seg type="verse" id="b.MAR.9.28">
      <s id="b.MAR.9.28.1">Oti toe, Yesus pai' ana'guru-na malai ngkai ree mesua' hi rala tomi.</s>
      <s id="b.MAR.9.28.2">Pesua' -ra hi rala tomi, mepekune' -ramo hi Yesus, ra'uli': "Guru, napa pai' uma kipakulei' mpopalai anudaa' toei-e we'i?"</s>
     </seg>
     <seg type="verse" id="b.MAR.9.29">
      <s id="b.MAR.9.29.1">Na'uli' -raka: "Anudaa' to hewa tohe'e uma-hana ma'ala rapopalai hante inca napa-napa, muntu' hante mosampaya."</s>
     </seg>
     <seg type="verse" id="b.MAR.9.30">
      <s id="b.MAR.9.30.1">Oti toe, Yesus pai' ana'guru-na malai ngkai ree mpokaliliu pomako' -ra ntara hi tana' Galilea.</s>
      <s id="b.MAR.9.30.2">Patuju-na Yesus bona neo' ra'incai ntodea kahiapa-na,</s>
     </seg>
     <seg type="verse" id="b.MAR.9.31">
      <s id="b.MAR.9.31.1">apa' nto'u toe bula-na mpotudui' ana'guru-na.</s>
      <s id="b.MAR.9.31.2">Na'uli' -raka: "Aku' Ana' Manusia', ratonu-a mpai' hi kuasa manusia'.</s>
      <s id="b.MAR.9.31.3">Rapatehi-a mpai', aga tolu eo oti toe, tuwu' nculii' -a."</s>
     </seg>
     <seg type="verse" id="b.MAR.9.32">
      <s id="b.MAR.9.32.1">Aga ana'guru-na uma mpo'incai patuju-na Yesus.</s>
      <s id="b.MAR.9.32.2">Hiaa' uma wo'o-ra daho' mpekune' -i.</s>
     </seg>
     <seg type="verse" id="b.MAR.9.33">
      <s id="b.MAR.9.33.1">Rata-ramo hi ngata Kapernaum.</s>
      <s id="b.MAR.9.33.2">Hi rala tomi-ramo, mepekune' -i Yesus hi ana'guru-na, na'uli': "Napa-die to ntora nilolita hi lengko ohea-e we'i?"</s>
     </seg>
     <seg type="verse" id="b.MAR.9.34">
      <s id="b.MAR.9.34.1">Uma-ra winihi, apa' to rapomehonoi' hi lengko ohea we'i, ba hema-ra to meliu kabohe tuwu' -ra.</s>
     </seg>
     <seg type="verse" id="b.MAR.9.35">
      <s id="b.MAR.9.35.1">Jadi', mohura-imi Yesus pai' -i mpokio' ana'guru-na to hampulu' rodua, na'uli' -raka: "Hema to doko' meliu bohe tuwu' -na, kana tuwu' mengkadingki' -i, meliu kadingki' -na ngkai hawe'ea doo-na, pai' kana jadi' pahawaa' hi hawe'ea doo-na."</s>
     </seg>
     <seg type="verse" id="b.MAR.9.36">
      <s id="b.MAR.9.36.1">Oti toe, na'ala' hadua ana' to kedi', napopokore hi laintongo' -ra.</s>
      <s id="b.MAR.9.36.2">Nakupui ana' toei pai' na'uli' -raka ana'guru-na:</s>
     </seg>
     <seg type="verse" id="b.MAR.9.37">
      <s id="b.MAR.9.37.1">"Hema to mpotarima hadua ana' to kedi' hewa ana' toii sabana petuku' -na hi Aku', batua-na Aku' -mi to natarima.</s>
      <s id="b.MAR.9.37.2">Pai' hema to mpotarima-a, uma muntu' Aku' to natarima, mpotarima wo'o-i Alata'ala to mposuro-a."</s>
     </seg>
     <seg type="verse" id="b.MAR.9.38">
      <s id="b.MAR.9.38.1">Na'uli' Yohanes mpo'uli' -ki: "Guru, ria kihilo hadua tauna mpopalai seta hante hanga' -nu, aga kitagi-i apa' bela-i topetuku' -ta."</s>
     </seg>
     <seg type="verse" id="b.MAR.9.39">
      <s id="b.MAR.9.39.1">Na'uli' Yesus: "Neo' -i ratagi, apa' tauna to mpobabehi anu mobaraka' hante hanga' -ku, uma-ra mpai' kaliliu mporuge' -a.</s>
     </seg>
     <seg type="verse" id="b.MAR.9.40">
      <s id="b.MAR.9.40.1">Tauna to uma mpo'ewa-ta, batua-na hira' -mi to tono' hi kita'.</s>
     </seg>
     <seg type="verse" id="b.MAR.9.41">
      <s id="b.MAR.9.41.1">"Mpu'u ku'uli' -kokoi: ane ria to mpotulungi-koi apa' topetuku' Kristus-koi, bate mporata-i hiwili-na hi eo mpeno.</s>
      <s id="b.MAR.9.41.2">Nau' ue mara-wadi nawai' -koi ni'inu sabana petuku' -ni hi Aku', bate mporata-i mpai' hiwili-na.</s>
     </seg>
     <seg type="verse" id="b.MAR.9.42">
      <s id="b.MAR.9.42.1">"Aga hema to mpopanawu' hadua ana' to kedi' hewa ana' toii alaa-na uma-ipi mepangala' hi Aku', bohe mpu'u mpai' pehuku' -na Alata'ala hi tauna tetui.</s>
      <s id="b.MAR.9.42.2">Agina lau-pi hameha' watu po'ahaa' to bohe ratoe hi wuroko' -na pai' -i ratene' hi rala tahi'.</s>
     </seg>
     <seg type="verse" id="b.MAR.9.43">
      <s id="b.MAR.9.43.1">"Ane rapa' -na pale-ta hamali mpakeni-ta mojeko', pua' lau-imi.</s>
      <s id="b.MAR.9.43.2">Agina hamali-damo pale-ta, asala mporata-ta katuwua' to lompe' dohe Alata'ala.</s>
      <s id="b.MAR.9.43.3">Agina lau-pi toe, ngkai palea ntimalia-ta, hiaa' ka'omea-na mesua' naraka-tamo hi rala apu to jela' ncuu. ((</s>
     </seg>
     <seg type="verse" id="b.MAR.9.44">
      <s id="b.MAR.9.44.1">Apa' hi ria mpai', tauna nakoni' ule ncuu pai' rasesa' hi rala apu.))</s>
     </seg>
     <seg type="verse" id="b.MAR.9.45">
      <s id="b.MAR.9.45.1">Ane rapa' -na witi' -ta hamali mpakeni-ta mojeko', pua' lau-imi.</s>
      <s id="b.MAR.9.45.2">Agina hamali-damo witi' -ta, asala mporata-ta katuwua' to lompe' dohe Alata'ala.</s>
      <s id="b.MAR.9.45.3">Agina lau-pi toe, ngkai witia' ntimalia-ta, hiaa' ka'omea-na ratadi-ta hi rala naraka. ((</s>
     </seg>
     <seg type="verse" id="b.MAR.9.46">
      <s id="b.MAR.9.46.1">Hi ria mpai', tauna nakoni' ule ncuu pai' rasesa' hi rala apu.))</s>
     </seg>
     <seg type="verse" id="b.MAR.9.47">
      <s id="b.MAR.9.47.1">Pai' ane rapa' -na mata-ta hamali mpakeni-ta mojeko', jungki' lau-mi.</s>
      <s id="b.MAR.9.47.2">Agina hamali-wadi mata-ta pai' -ta jadi' ntodea Alata'ala hi rala Kamagaua' -na.</s>
      <s id="b.MAR.9.47.3">Agina lau-pi toe, ngkai mataa ntimalia-ta, hiaa' ka'omea-na ratadi-ta hi rala apu naraka.</s>
     </seg>
     <seg type="verse" id="b.MAR.9.48">
      <s id="b.MAR.9.48.1">Hi ria mpai', tauna nakoni' ule ncuu pai' rasesa' hi rala apu.</s>
     </seg>
     <seg type="verse" id="b.MAR.9.49">
      <s id="b.MAR.9.49.1">Ntuku' Atura Musa, hawe'ea pongkoni' to rapopepue' hi Alata'ala kana rapoii'.</s>
      <s id="b.MAR.9.49.2">Wae wo'o butu dua tauna kana rapomoroli' hante apu.</s>
     </seg>
     <seg type="verse" id="b.MAR.9.50">
      <s id="b.MAR.9.50.1">"Poi' wori' kalaua-na.</s>
      <s id="b.MAR.9.50.2">Aga ane mobali' -mi kapoi' -na alaa-na mononto, napa tena to ma'ala mpakapoi' -i?</s>
      <s id="b.MAR.9.50.3">Wae wo'o, koi' to mpotuku' -a kana hewa poi': Neo' nipelele' pepangala' -ni jadi' lente.</s>
      <s id="b.MAR.9.50.4">Kana tuwu' hintuwu' -koi."</s>
     </seg>
    </div>
    <div type="chapter" id="b.MAR.10">
     <seg type="verse" id="b.MAR.10.1">
      <s id="b.MAR.10.1.1">Malai-imi Yesus ngkai ree hilou hi tana' Yudea pai' hi dipo ue Yordan.</s>
      <s id="b.MAR.10.1.2">Wori' wo'o-mi tauna tumai mpotipuhi-i, pai' hewa to lalaua natudui' wo'o-ramo.</s>
     </seg>
     <seg type="verse" id="b.MAR.10.2">
      <s id="b.MAR.10.2.1">Ria ba hangkuja dua to Parisi rata mpali' kedo'.</s>
      <s id="b.MAR.10.2.2">Rapekune' -i: "Ntuku' atura agama-ta, ba ma'ala moto-hawo tomane mpogaa' -ki tobine-nae?"</s>
     </seg>
     <seg type="verse" id="b.MAR.10.3">
      <s id="b.MAR.10.3.1">Na'uli' Yesus: "Napa parenta to nawai' -kokoi nabi Musa?"</s>
     </seg>
     <seg type="verse" id="b.MAR.10.4">
      <s id="b.MAR.10.4.1">Ratompoi' to Parisi: "Musa mpiliu tomane mpogaa' -ki tobine-na, asala nababehi ncala' sura mpogaa'."</s>
     </seg>
     <seg type="verse" id="b.MAR.10.5">
      <s id="b.MAR.10.5.1">Na'uli' Yesus: "Musa mpo'uki' pai' mpoparata-kokoi parenta toe-le, apa' ngkai kamotu'a maga-ni, uma tuduia'.</s>
     </seg>
     <seg type="verse" id="b.MAR.10.6">
      <s id="b.MAR.10.6.1">Aga ngkai lomo' kajadi' dunia', nto'u Alata'ala mpajadi' manusia', napajadi' -ra hadua tomane pai' hadua tobine.</s>
     </seg>
     <seg type="verse" id="b.MAR.10.7">
      <s id="b.MAR.10.7.1">`Toe pai' tomane kana mpalahii tina pai' tuama-na, pai' kana tuwu' hintuwu' hante tobine-na,</s>
     </seg>
     <seg type="verse" id="b.MAR.10.8">
      <s id="b.MAR.10.8.1">bona hira' tau rodua toe jadi' hewa hadua lau-ra-damo.'</s>
      <s id="b.MAR.10.8.2">Jadi', hi poncilo Alata'ala, tau hancamoko uma-pi rodua, hadua lau-ramo.</s>
     </seg>
     <seg type="verse" id="b.MAR.10.9">
      <s id="b.MAR.10.9.1">Toe pai' ku'uli' -kokoi: ane ntoa' Alata'ala mpoposidai' -ra, manusia' uma ma'ala mpogaa' -ra."</s>
     </seg>
     <seg type="verse" id="b.MAR.10.10">
      <s id="b.MAR.10.10.1">Oti toe, Yesus pai' ana'guru-na mesua' hi rala tomi.</s>
      <s id="b.MAR.10.10.2">Bula-ra hi rala tomi ana'guru-na mpekune' -i, ra'uli': "Beiwa mpu'u-hawo gau' pogaa' tohe'e we'i-e?"</s>
     </seg>
     <seg type="verse" id="b.MAR.10.11">
      <s id="b.MAR.10.11.1">Na'uli' -raka: "Hema to mpogaa' -ki tobine-na pai' -i ncamoko hante tobine to ntani' -na, mobualo' -i-hana, mpobualohi tobine-na to lomo' -na.</s>
     </seg>
     <seg type="verse" id="b.MAR.10.12">
      <s id="b.MAR.10.12.1">Wae wo'o tobine to mpogaa' -ki tomane-na pai' -i ncamoko hante tomane to ntani' -na, mobualo' wo'o-i-wadi-hawo."</s>
     </seg>
     <seg type="verse" id="b.MAR.10.13">
      <s id="b.MAR.10.13.1">Hangkani, ria tauna to mpokeni ana' -ra hi Yesus bona najama pai' nagane' -ra.</s>
      <s id="b.MAR.10.13.2">Aga ana'guru-na mpokaroe tauna toera.</s>
     </seg>
     <seg type="verse" id="b.MAR.10.14">
      <s id="b.MAR.10.14.1">Mpohilo toe-di, kamoroe-nami Yesus mpokaroe ana'guru-na, na'uli' -raka: "Pelele' moto-ra ana' tetura tumai hi Aku', neo' -ra nitagi.</s>
      <s id="b.MAR.10.14.2">Apa' tauna to hewa toe-ramo to jadi' ntodea-na Alata'ala hi rala Kamagaua' -na.</s>
     </seg>
     <seg type="verse" id="b.MAR.10.15">
      <s id="b.MAR.10.15.1">Mpu'u ku'uli' -kokoi: Ane uma-koi mengkoru hi Alata'ala hewa ana', uma-koi mpai' jadi' ntodea-na hi rala Kamagaua' -na."</s>
     </seg>
     <seg type="verse" id="b.MAR.10.16">
      <s id="b.MAR.10.16.1">Ka'oti-na mpo'uli' toe, nakupui-ramo ana' toera, najama-ra pai' -ra nagane'.</s>
     </seg>
     <seg type="verse" id="b.MAR.10.17">
      <s id="b.MAR.10.17.1">Neo' me'ongko' wo'o-imi Yesus mpokaliliu pomako' -na, muu-mule' mokeno tumai hadua tauna mperapai-i, kaliliu mowingkotu' hi nyanyoa-na, pai' -i mepekune', na'uli': "Guru to lompe', napa-kuwo to kana kubabehi bona mporata-a-kuwo katuwua' to lompe' duu' kahae-hae-na?"</s>
     </seg>
     <seg type="verse" id="b.MAR.10.18">
      <s id="b.MAR.10.18.1">Na'uli' Yesus: "Napa pai' nu'uli' tauna to lompe' -a?</s>
      <s id="b.MAR.10.18.2">Uma ria ntani' -na to lompe', hadua Alata'ala-wadi.</s>
     </seg>
     <seg type="verse" id="b.MAR.10.19">
      <s id="b.MAR.10.19.1">Nu'inca moto parenta to te'uki' hi rala Atura Pue': `Neo' mepatehi, neo' mobualo', neo' manako, neo' mosabi' boa', neo' mebagiu, pai' kana tabila' tina pai' tuama-ta.'"</s>
     </seg>
     <seg type="verse" id="b.MAR.10.20">
      <s id="b.MAR.10.20.1">Na'uli' tauna toei: "Guru, hawe'ea parenta tetu lau, kutuku' omea-mi ngkai kakedia' -ku."</s>
     </seg>
     <seg type="verse" id="b.MAR.10.21">
      <s id="b.MAR.10.21.1">Yesus mpomonaa-i hante ahi' -na, pai' na'uli' -ki: "Hanyala-pi to kana nubabehi.</s>
      <s id="b.MAR.10.21.2">Lou-moko ulu mpobalu' rewa-nu, pai' doi oli-na wai' -raka tokabu.</s>
      <s id="b.MAR.10.21.3">Ane nubabehi hewa toe, bohe mpai' rasi' to nurata hi rala suruga.</s>
      <s id="b.MAR.10.21.4">Oti toe, pai' tumai-moko mpotuku' -a."</s>
     </seg>
     <seg type="verse" id="b.MAR.10.22">
      <s id="b.MAR.10.22.1">Kana'epe-na lolita-na Yesus tohe'e, peda' -mi nono-na.</s>
      <s id="b.MAR.10.22.2">Kamalai-nami ngkai ree hante susa' nono-na, apa' wori' rewa-na.</s>
     </seg>
     <seg type="verse" id="b.MAR.10.23">
      <s id="b.MAR.10.23.1">Yesus mpomonaa ana'guru-na to mokore ntololikia-na, pai' na'uli' -raka: "Mokoro rahi tauna to wori' rewa-ra mengkoru hi Alata'ala bona Hi'a jadi' Magau' -ra."</s>
     </seg>
     <seg type="verse" id="b.MAR.10.24">
      <s id="b.MAR.10.24.1">Rapokakonce ana'guru-na mpo'epe lolita-na tohe'e.</s>
      <s id="b.MAR.10.24.2">Toe pai' na'uli' tena-raka: "Ana' -ana' -ku, mokoro mpu'u manusia' mengkoru hi Alata'ala bona Hi'a jadi' Magau' -ra.</s>
     </seg>
     <seg type="verse" id="b.MAR.10.25">
      <s id="b.MAR.10.25.1">Mojoli-pi hama'a unta ntara hi wulou' jaru, ngkai tauna to mo'ua' mengkoru hi Alata'ala bona Hi'a jadi' Magau' -ra."</s>
     </seg>
     <seg type="verse" id="b.MAR.10.26">
      <s id="b.MAR.10.26.1">Mpo'epe toe-di, hangkedi' kakonce-ra ana'guru-na, ra'uli': "Ei', ane wae-di, hema lau-damo to ma'ala mporata katuwua' to lompe' duu' kahae-hae-nae!"</s>
     </seg>
     <seg type="verse" id="b.MAR.10.27">
      <s id="b.MAR.10.27.1">Yesus mponaa-ra pai' na'uli' -raka: "Ane hante pakulea' manusia' -le, uma ami' hema.</s>
      <s id="b.MAR.10.27.2">Aga ane Alata'ala, ma'ala oa' madupa', apa' hi Alata'ala uma ria to uma madupa'."</s>
     </seg>
     <seg type="verse" id="b.MAR.10.28">
      <s id="b.MAR.10.28.1">Ngkai ree, na'uli' Petrus mpo'uli' -ki Yesus: "Hiaa' kai', kipalahii omea-mi-kaina bona mpotuku' -ko."</s>
     </seg>
     <seg type="verse" id="b.MAR.10.29">
      <s id="b.MAR.10.29.1">Na'uli' Yesus: "Mpu'u ku'uli' -kokoi: Hema-hema to mpalahii ompi' -na, tina-na ba tuama-na, ana' -na ba tomi-na ba bonea-na sabana mpotuku' -a pai' sabana Kareba Lompe',</s>
     </seg>
     <seg type="verse" id="b.MAR.10.30">
      <s id="b.MAR.10.30.1">bate mporata-i mpai' hiwili to bohe.</s>
      <s id="b.MAR.10.30.2">Hi dunia' toi mporata-i ha'atu ngkani kawori' tomi, ompi', tina, ana', bonea-- pai' mporata wo'o-i pebalinai'.</s>
      <s id="b.MAR.10.30.3">Pai' hi eo mpeno-na mpai', mporata wo'o-i katuwua' to lompe' duu' kahae-hae-na.</s>
     </seg>
     <seg type="verse" id="b.MAR.10.31">
      <s id="b.MAR.10.31.1">Aga wori' tauna to bohe tuwu' -ra tempo toi jadi' kedi' tuwu' -ra hi eo mpeno.</s>
      <s id="b.MAR.10.31.2">Pai' wori' wo'o tauna to kedi' tuwu' -ra tempo toi jadi' bohe tuwu' -ra hi eo mpeno."</s>
     </seg>
     <seg type="verse" id="b.MAR.10.32">
      <s id="b.MAR.10.32.1">Yesus hante ana'guru-na mpokaliliu pomako' -ra hilou hi Yerusalem.</s>
      <s id="b.MAR.10.32.2">Yesus momako' ri'ulu, ana'guru-na hi boko'.</s>
      <s id="b.MAR.10.32.3">Koro' ana'guru-na mpohilo-i, pai' tauna to metuku' hi boko' wo'o me'eka' omea-ramo.</s>
      <s id="b.MAR.10.32.4">Toe pai' nakio' wo'o-mi ana'guru-na to hampulu' rodua mopahantani', pai' na'uli' -raka napa to kana jadi' mpai' hi woto-na.</s>
     </seg>
     <seg type="verse" id="b.MAR.10.33">
      <s id="b.MAR.10.33.1">Na'uli': "Epe-koi!</s>
      <s id="b.MAR.10.33.2">Hilou-tamo tohe'i-e mpotoa' Yerusalem.</s>
      <s id="b.MAR.10.33.3">Hi ria mpai', Aku' Ana' Manusia' ratonu hi imam pangkeni pai' guru agama, pai' rabotuhi bona rapatehi-a.</s>
      <s id="b.MAR.10.33.4">Oti toe ratonu-a hi tauna to bela-ra to Yahudi.</s>
     </seg>
     <seg type="verse" id="b.MAR.10.34">
      <s id="b.MAR.10.34.1">Rapopo'ore' -a, ra'uelikui, raweba', pai' rapatehi.</s>
      <s id="b.MAR.10.34.2">Aga tolu eo oti toe tuwu' nculii' moto-a."</s>
     </seg>
     <seg type="verse" id="b.MAR.10.35">
      <s id="b.MAR.10.35.1">Oti toe, Yakobus pai' Yohanes, ana' -na Zebedeus, mpomohui' Yesus, ra'uli' -ki: "Guru, ria hanyala to doko' kiperapi' ngkai Iko."</s>
     </seg>
     <seg type="verse" id="b.MAR.10.36">
      <s id="b.MAR.10.36.1">Na'uli' Yesus: "Napa to niperapi' kuwai' -koi?"</s>
     </seg>
     <seg type="verse" id="b.MAR.10.37">
      <s id="b.MAR.10.37.1">Ra'uli': "Ane nupopehuwu mpai' baraka' -nu pai' -ko jadi' Magau', piliu-kai mohura pai' moparenta dohe-nu, hadua hi mali ka'ana-nu, hadua hi mali ki'ii-nu."</s>
     </seg>
     <seg type="verse" id="b.MAR.10.38">
      <s id="b.MAR.10.38.1">Na'uli' Yesus mpo'uli' -raka: "Uma ni'incai napa to niperapi' tetu.</s>
      <s id="b.MAR.10.38.2">Ha nipakule' mpai' mpokolo kaparia to kana kukolo Aku' -e?</s>
      <s id="b.MAR.10.38.3">Ha nipakule' mpotodohaka to kutodohaka-e mpai'?"</s>
     </seg>
     <seg type="verse" id="b.MAR.10.39">
      <s id="b.MAR.10.39.1">Ra'uli': "Kipakule' moto!"</s>
      <s id="b.MAR.10.39.2">Na'uli' Yesus: "Makono, bate nikolo mpu'u mpai' kaparia hewa to kukolo, pai' nitodohaka napa to kutodohaka.</s>
     </seg>
     <seg type="verse" id="b.MAR.10.40">
      <s id="b.MAR.10.40.1">Aga ane hema to mohura hi mali ka'ana-ku ba hi mali ki'ii-ku, bela Aku' to mpakatantu tetu.</s>
      <s id="b.MAR.10.40.2">Alata'ala-hana to mpakatantu hema to mporata bagia tetu."</s>
     </seg>
     <seg type="verse" id="b.MAR.10.41">
      <s id="b.MAR.10.41.1">Kara'epe-na ana'guru-na to hampulu' pomperapia' Yakobus pai' Yohanes toe, moroe-ramo.</s>
     </seg>
     <seg type="verse" id="b.MAR.10.42">
      <s id="b.MAR.10.42.1">Toe pai' Yesus mpokio' -ra omea, pai' na'uli' -raka: "Ni'inca moto kasoa-ra topoparenta to uma mpo'incai Alata'ala mpoparentai ntodea-ra.</s>
      <s id="b.MAR.10.42.2">Tauna to bohe pangka' -ra mpewuku ntodea-ra mpotuku' hawa' -ra.</s>
     </seg>
     <seg type="verse" id="b.MAR.10.43">
      <s id="b.MAR.10.43.1">Aga koi', neo' hewa toe kehi-ni!</s>
      <s id="b.MAR.10.43.2">Hema-koi to doko' bohe pangka' -na kana jadi' pahawaa'.</s>
     </seg>
     <seg type="verse" id="b.MAR.10.44">
      <s id="b.MAR.10.44.1">Pai' hema to doko' bohe hanga' -na kana jadi' batua hi hawe'ea doo-na.</s>
     </seg>
     <seg type="verse" id="b.MAR.10.45">
      <s id="b.MAR.10.45.1">Bangku' Aku' Ana' Manusia' -e', patuju-ku tumai hi dunia', uma bona jadi' topohawa'.</s>
      <s id="b.MAR.10.45.2">Pai' -a tumai-le, bona jadi' pahawaa', duu' -na mpewai' woto-ku rapatehi mpotolo' sala' tauna to wori'."</s>
     </seg>
     <seg type="verse" id="b.MAR.10.46">
      <s id="b.MAR.10.46.1">Yesus pai' ana'guru-na rata hi ngata Yerikho.</s>
      <s id="b.MAR.10.46.2">Nto'u-ra malai ngkai ngata, wori' tauna mpotuku' -ra.</s>
      <s id="b.MAR.10.46.3">Hi wiwi' ohea mohura hadua tauna to wero kakarapi' -rapi'.</s>
      <s id="b.MAR.10.46.4">Hanga' -na Bartimeus (batua-na: ana' Timeus).</s>
     </seg>
     <seg type="verse" id="b.MAR.10.47">
      <s id="b.MAR.10.47.1">Kana'epe-na Bartimeus Kayesus to Nazaret to liu, kamekio' -nami na'uli': "Yesus, muli Magau' Daud!</s>
      <s id="b.MAR.10.47.2">Poka'ahi' -a-kuwo!"</s>
     </seg>
     <seg type="verse" id="b.MAR.10.48">
      <s id="b.MAR.10.48.1">Wori' tauna mpokaroe-i, ra'uli': "Ngkalino-ko!"</s>
      <s id="b.MAR.10.48.2">Aga hangkedi' kanapesukui-na mekio': "Muli Magau' Daud, poka'ahi' -a-kuwo!"</s>
     </seg>
     <seg type="verse" id="b.MAR.10.49">
      <s id="b.MAR.10.49.1">Mentoda' -imi Yesus pai' na'uli': "Kio' -i tumai!"</s>
      <s id="b.MAR.10.49.2">Karakio' -nami towero toei, ra'uli' -ki: "Pakaroho nono-nu!</s>
      <s id="b.MAR.10.49.3">Mokore-moko, apa' nakio' -moko!"</s>
     </seg>
     <seg type="verse" id="b.MAR.10.50">
      <s id="b.MAR.10.50.1">Kamokore-nami towero toei, nabahaka abe' -na hi ohea pai' napesahui hilou hi Yesus.</s>
     </seg>
     <seg type="verse" id="b.MAR.10.51">
      <s id="b.MAR.10.51.1">Na'uli' Yesus mpo'uli' -ki: "Napa to nupokono kubabehi-koko?"</s>
      <s id="b.MAR.10.51.2">Natompoi' towero toei: "Guru, bona pehilo-a-kuwo!"</s>
     </seg>
     <seg type="verse" id="b.MAR.10.52">
      <s id="b.MAR.10.52.1">Na'uli' Yesus: "Hilou-moko.</s>
      <s id="b.MAR.10.52.2">Kupaka'uri' -moko sabana pepangala' -nu hi Aku'."</s>
      <s id="b.MAR.10.52.3">Ncaliu pehilo-imi, pai' -i mpotuku' Yesus.</s>
     </seg>
    </div>
    <div type="chapter" id="b.MAR.11">
     <seg type="verse" id="b.MAR.11.1">
      <s id="b.MAR.11.1.1">Kamohu' -ra hi ngata Yerusalem, rata-ramo hi ngata Betfage pai' Betania hi Bulu' Zaitun.</s>
      <s id="b.MAR.11.1.2">Hi ree, Yesus mpohubui rodua ana'guru-na hilou meri'ulu,</s>
     </seg>
     <seg type="verse" id="b.MAR.11.2">
      <s id="b.MAR.11.2.1">na'uli' -raka: "Hilou-mokoi hi ngata to tanyanyohi toe mai.</s>
      <s id="b.MAR.11.2.2">Wae pesua' -ni mpai' rala ngata, nihilo mpai' hama'a ana' keledai tehoo', to ko'ia hangkania rahawi'.</s>
      <s id="b.MAR.11.2.3">Bongka koloro-na pai' keni-i tumai.</s>
     </seg>
     <seg type="verse" id="b.MAR.11.3">
      <s id="b.MAR.11.3.1">Ane ria to mpekune' -koi napa pai' nibongka-i, uli' -raka hewa toi: `Apa' naparaluu Pue', napebolo ulu pai' napoponculi' moto mpai'.'"</s>
     </seg>
     <seg type="verse" id="b.MAR.11.4">
      <s id="b.MAR.11.4.1">Kahilou-rami ana'guru-na to rodua toera, rarata mpu'u-mi hama'a ana' keledai tehoo' hi wiwi' ohea mohu' wobo' tomi.</s>
      <s id="b.MAR.11.4.2">Karabongka-nami-rawo.</s>
     </seg>
     <seg type="verse" id="b.MAR.11.5">
      <s id="b.MAR.11.5.1">Tauna to mokore hi ree mpekune' -ra: "Napa pai' nibongka keledai tetu-e?"</s>
     </seg>
     <seg type="verse" id="b.MAR.11.6">
      <s id="b.MAR.11.6.1">Ratompoi' hewa to na'uli' -raka Yesus we'i.</s>
      <s id="b.MAR.11.6.2">Mpo'epe toe, rapelele' wae-ramo mpokeni keledai toe.</s>
     </seg>
     <seg type="verse" id="b.MAR.11.7">
      <s id="b.MAR.11.7.1">Karata-ra nculii', ralampii-mi keledai toe hante baju-ra, pai' mehawi' -imi Yesus.</s>
     </seg>
     <seg type="verse" id="b.MAR.11.9">
      <s id="b.MAR.11.9.1">Hilou-ramo mpotoa' Yerusalem.</s>
      <s id="b.MAR.11.9.2">Wori' tauna mpotuku' -ra.</s>
      <s id="b.MAR.11.9.3">Ria-ra to meri'ulu, ria wo'o-ra to hi boko'.</s>
      <s id="b.MAR.11.9.4">Wori' -ra mpokodo pohea-ra hi mata ohea to natara Yesus, pai' hantongo' wo'o-ra hilou mpo'ala' rau-rau kaju hi pampa pai' rakodo hi mata ohea, bona mpobila' -i.</s>
      <s id="b.MAR.11.9.5">Tauna to wori' toera, ntora mogora-ra mpo'uli': Une' -imi Pue' Ala!"</s>
      <s id="b.MAR.11.9.6">Pue' mpogane' Magau' to tumai mpokeni hanga' -na!"</s>
     </seg>
     <seg type="verse" id="b.MAR.11.10">
      <s id="b.MAR.11.10.1">"Pue' mpogane' poparenta-na.</s>
      <s id="b.MAR.11.10.2">Moparenta-i mpai' hewa ntu'a-ta owi, Magau' Daud."</s>
      <s id="b.MAR.11.10.3">Une' -imi Pue' Ala to hi rala suruga!"</s>
     </seg>
     <seg type="verse" id="b.MAR.11.11">
      <s id="b.MAR.11.11.1">Karata-na Yesus hi ngata Yerusalem, kaliliu mesua' -i hi rala Tomi Alata'ala.</s>
      <s id="b.MAR.11.11.2">Napomonaa ntololikia-na mponaa omea.</s>
      <s id="b.MAR.11.11.3">Oti toe, apa' neo' mobengi-mi, nculii' wo'o-imi hante ana'guru-na to hampulu' rodua hilou turu hi ngata Betania.</s>
     </seg>
     <seg type="verse" id="b.MAR.11.12">
      <s id="b.MAR.11.12.1">Kamepulo-na, me'ongko' wo'o-ramo ngkai Betania lou hi Yerusalem.</s>
      <s id="b.MAR.11.12.2">Hi ohea, mo'oro' -i Yesus.</s>
     </seg>
     <seg type="verse" id="b.MAR.11.13">
      <s id="b.MAR.11.13.1">Molaa-pidi, nahilo-hawo hangkaju kaju ara to mobumu-damo rau-na-- hiaa' ko'ia tempo powuaa' -na.</s>
      <s id="b.MAR.11.13.2">Hilou-imi hi kaju toe, pai' nanaa meka' ba ria wua' -na.</s>
      <s id="b.MAR.11.13.3">Aga uma ria nau' hantakua.</s>
     </seg>
     <seg type="verse" id="b.MAR.11.14">
      <s id="b.MAR.11.14.1">Toe pai' natotowi kaju toe, na'uli': "Ngkai eo toe lau, uma-pi ria mpai' haduaa tauna to mpokoni' wua' ngkai kaju toi!"</s>
      <s id="b.MAR.11.14.2">Ana'guru-na mpo'epe lolita-na toe.</s>
     </seg>
     <seg type="verse" id="b.MAR.11.15">
      <s id="b.MAR.11.15.1">Rata wo'o-ramo hi Yerusalem, hilou-imi Yesus hi berewe Tomi Alata'ala.</s>
      <s id="b.MAR.11.15.2">Hi ree-i mpopalai tauna to mobabalu'.</s>
      <s id="b.MAR.11.15.3">Nabilingko-raka meja' -meja' posulaa' -ra doi, pai' nabilingko wo'o pohuraa topobabalu' danci mangkebodo.</s>
     </seg>
     <seg type="verse" id="b.MAR.11.16">
      <s id="b.MAR.11.16.1">Uma napiliu tauna mpokeni rewa ntara berewe Tomi Alata'ala toe.</s>
     </seg>
     <seg type="verse" id="b.MAR.11.17">
      <s id="b.MAR.11.17.1">Natudui' -ra, na'uli': "Ha uma ni'incai napa to te'uki' hi rala Buku Tomoroli'?</s>
      <s id="b.MAR.11.17.2">Alata'ala mpo'uli' hewa toi: `Tomi-ku mpai' jadi' tomi posampayaa to rapake' tauna humalili' dunia'.'</s>
      <s id="b.MAR.11.17.3">Hiaa' koi' -koina, niponcawa tomi toperampaki-di!"</s>
     </seg>
     <seg type="verse" id="b.MAR.11.18">
      <s id="b.MAR.11.18.1">Kara'epe-na imam pangkeni pai' guru agama napa to nababehi Yesus toe, rapali' -mi akala-ra doko' mpopatehi-i.</s>
      <s id="b.MAR.11.18.2">Koro' -ra, apa' hawe'ea tauna goe' mpo'epe tudui' -na.</s>
     </seg>
     <seg type="verse" id="b.MAR.11.19">
      <s id="b.MAR.11.19.1">Neo' mobengi-mi, Yesus hante ana'guru-na malai ngkai ngata, lou turu hi Bulu' Zaitun.</s>
     </seg>
     <seg type="verse" id="b.MAR.11.20">
      <s id="b.MAR.11.20.1">Kamepulo-na mepupulo ngkii-pidi, hilou wo'o-ramo hi Yerusalem.</s>
      <s id="b.MAR.11.20.2">Hi lengko ohea, rahilo-rawo kaju ara to natotowi Yesus wengi, mate-mi, bangi rata hi rali' -na.</s>
     </seg>
     <seg type="verse" id="b.MAR.11.21">
      <s id="b.MAR.11.21.1">Nakiwoi-mi Petrus lolita-na Yesus.</s>
      <s id="b.MAR.11.21.2">Toe pai' na'uli' mpo'uli' -ki Yesus: "Guru!</s>
      <s id="b.MAR.11.21.3">Hilo-dile kaju ara to nutotowi wengi-e, molaju-mi!"</s>
     </seg>
     <seg type="verse" id="b.MAR.11.22">
      <s id="b.MAR.11.22.1">Na'uli' Yesus: "Mepangala' -mokoi hi Alata'ala!</s>
     </seg>
     <seg type="verse" id="b.MAR.11.23">
      <s id="b.MAR.11.23.1">Mpu'u ku'uli' -kokoi: Ane rapa' -na ria tauna to mpo'uli' -ki bulu' tohe'i: `Te'ongko' -moko, mengkanawu' hi rala tahi'!' bate majadi', asala neo' morara' nono-na pai' mepangala' mpu'u-i napa to na'uli' bate madupa'.</s>
     </seg>
     <seg type="verse" id="b.MAR.11.24">
      <s id="b.MAR.11.24.1">Jadi', pe'epei lolita-ku toi: Ane mosampaya-koi mperapi' napa-napa, pangala' -mi-hana kanawai' -nimi Alata'ala napa to niperapi', pai' bate nitarima.</s>
     </seg>
     <seg type="verse" id="b.MAR.11.25">
      <s id="b.MAR.11.25.1">"Pai' ane mosampaya-koi, ane ria to nipodaa' -ki doo-ni, ampungi-i ulu, bona Tuama-ni to hi suruga wo'o mpo'ampungi sala' -ni. ((</s>
     </seg>
     <seg type="verse" id="b.MAR.11.26">
      <s id="b.MAR.11.26.1">Aga ane uma-di ni'ampungi doo-ni, wae wo'o Tuama-ni to hi suruga uma mpo'ampungi sala' -ni.))"</s>
     </seg>
     <seg type="verse" id="b.MAR.11.27">
      <s id="b.MAR.11.27.1">Rata wo'o-ramo Yesus pai' ana'guru-na hi Yerusalem.</s>
      <s id="b.MAR.11.27.2">Nto'u-ra momako' -mako' hi berewe Tomi Alata'ala, rata-ra imam pangkeni, guru agama pai' pangkeni to Yahudi to ntani' -na.</s>
     </seg>
     <seg type="verse" id="b.MAR.11.28">
      <s id="b.MAR.11.28.1">Mepekune' -ra hi Yesus, ra'uli': "Uli' -kakai, ngkaiapa huraa-nu mpobabehi hawe'ea tetu hi Tomi Alata'ala!</s>
      <s id="b.MAR.11.28.2">Hema to mpowai' -ko kuasa hewa tetu-e?"</s>
     </seg>
     <seg type="verse" id="b.MAR.11.29">
      <s id="b.MAR.11.29.1">Na'uli' Yesus: "Aku' wo'o, ria pompekunea' -ku hi koi'.</s>
      <s id="b.MAR.11.29.2">Tompoi' -ka ulu, pai' lako' ku'uli' wo'o-kuwo kangkaiapa kuasa-ku mpobabehi hawe'ea toe lau.</s>
     </seg>
     <seg type="verse" id="b.MAR.11.30">
      <s id="b.MAR.11.30.1">Ngkaiapa kuasa-na Yohanes Topeniu' mponiu' tauna?</s>
      <s id="b.MAR.11.30.2">Ngkai Alata'ala-di, ba ngkai manusia' -di?"</s>
     </seg>
     <seg type="verse" id="b.MAR.11.31">
      <s id="b.MAR.11.31.1">Momepololitai-ramo pangkeni to Yahudi toera, ra'uli': "Beiwa-tale' mpotompoi' -ie?</s>
      <s id="b.MAR.11.31.2">Ane ta'uli' ngkai Alata'ala kuasa-na, na'uli' -taka mpai': `Ane wae, napa pai' uma-i nipangala'?'</s>
     </seg>
     <seg type="verse" id="b.MAR.11.32">
      <s id="b.MAR.11.32.1">Hiaa' mokoro wo'o ane ta'uli' ngkai manusia' -wadi kuasa-na."</s>
      <s id="b.MAR.11.32.2">Pangkeni to Yahudi toera me'eka' mporuge' Yohanes Topeniu', apa' mpoka'eka' -ra ntodea, apa' hawe'ea ntodea mpo'uli' Yohanes toe hadua nabi mpu'u.</s>
     </seg>
     <seg type="verse" id="b.MAR.11.33">
      <s id="b.MAR.11.33.1">Jadi', ratompoi' -i: "Uma ki'incai."</s>
      <s id="b.MAR.11.33.2">Toe pai' na'uli' Yesus mpo'uli' -raka: "Ane wae, uma wo'o-kuwo ku'uli' -kokoi kangkaiapa kuasa-ku mpobabehi toe lau."</s>
     </seg>
    </div>
    <div type="chapter" id="b.MAR.12">
     <seg type="verse" id="b.MAR.12.1">
      <s id="b.MAR.12.1.1">Oti toe Yesus mpololitai pangkeni to Yahudi toera hante lolita rapa', na'uli': "Ria hadua tauna to mpohu'ai bonea-na hante anggur.</s>
      <s id="b.MAR.12.1.2">Nawala ntololikia-na, nakae tana' mpobabehi torobo' pompeaa' anggur, pai' natunya' pongko pompodooa.</s>
      <s id="b.MAR.12.1.3">Oti toe, napewai' bonea-na rapobago hi ba hangkuja dua tauna, pai' hilou-imi hi ngata to molaa.</s>
     </seg>
     <seg type="verse" id="b.MAR.12.2">
      <s id="b.MAR.12.2.1">Rata-mi tempo pohopua' wua' anggur, napahawa' hadua batua-na hilou mperapi' bagia-na hi to mpodoo bonea-na toera.</s>
     </seg>
     <seg type="verse" id="b.MAR.12.3">
      <s id="b.MAR.12.3.1">Tapi' to mpodoo bonea toera mpohoko' batua-na, rapao' pai' rapopalai mara.</s>
     </seg>
     <seg type="verse" id="b.MAR.12.4">
      <s id="b.MAR.12.4.1">Oti toe, pue' bonea mpahawa' tena hadua batua-na.</s>
      <s id="b.MAR.12.4.2">Rata ria, rapao' wo'o-i-wadi-hawo, weho woo' -na, ralibui' ntarurua' pai' -i rapopalai.</s>
     </seg>
     <seg type="verse" id="b.MAR.12.5">
      <s id="b.MAR.12.5.1">Ngkai ree, nahubui tena hadua batua-na.</s>
      <s id="b.MAR.12.5.2">Rata ria, rapatehi lau-imi.</s>
      <s id="b.MAR.12.5.3">Bate hewa toe-mi kehi-ra hi butu dua batua to napahawa': ria to raweba', ria to rapatehi.</s>
     </seg>
     <seg type="verse" id="b.MAR.12.6">
      <s id="b.MAR.12.6.1">"Uma-pi hema to napahawa' pue' bonea toei, metoro hadua ana' woto-na to nape'ahi' -damo.</s>
      <s id="b.MAR.12.6.2">Ka'omea-na napahawa' ana' -na toe hilou hi to mpodoo bonea-na, na'uli': `Bate rapengkorui-ile mpai'.'</s>
     </seg>
     <seg type="verse" id="b.MAR.12.7">
      <s id="b.MAR.12.7.1">"Ntaa' we'i, to mpodoo bonea toera, mohawa' -ramo ra'uli': `Etu-mi tumai ana' -na, hi'a mpai' to jadi' pue' bonea toi-e.</s>
      <s id="b.MAR.12.7.2">Kita tapatehi-i, bona bonea-na toi kita' -mi pue' -na.'</s>
     </seg>
     <seg type="verse" id="b.MAR.12.8">
      <s id="b.MAR.12.8.1">Karahoko' -nami ana' toei, rapatehi pai' ratadi hi mali bonea."</s>
     </seg>
     <seg type="verse" id="b.MAR.12.9">
      <s id="b.MAR.12.9.1">Ngkai ree, Yesus mpo'uli' -raka pangkeni to Yahudi: "Jadi', napa-mi to nababehi pue' bonea toei?</s>
      <s id="b.MAR.12.9.2">Bate tumai-ile mpopatehi-ra to mpodoo bonea-na, pai' bonea-na nawai' -raka tau ntani' -na.</s>
     </seg>
     <seg type="verse" id="b.MAR.12.10">
      <s id="b.MAR.12.10.1">Tantu nibasa-mi lolita Buku Tomoroli' to mpolowa pesapuaka-ni hi Aku', hewa toi moni-na: `Watu to ratadi topowangu tomi, watu toe lau-mi to jadi' poko parawatu.</s>
     </seg>
     <seg type="verse" id="b.MAR.12.11">
      <s id="b.MAR.12.11.1">Tohe'e majadi' ntuku' konoa Pue' Ala, uma mowo kalompe' -na hi poncilo-ta.'"</s>
     </seg>
     <seg type="verse" id="b.MAR.12.12">
      <s id="b.MAR.12.12.1">Kara'epe-na pangkeni to Yahudi lolita-na Yesus tohe'e, doko' rahoko' -i apa' ra'inca kahira' -na to natoa' hante lolita rapa' toe.</s>
      <s id="b.MAR.12.12.2">Aga uma-ra daho' mpohoko' -i, apa' mpoka'eka' -ra ntodea.</s>
      <s id="b.MAR.12.12.3">Jadi', malai-ramo mpalahii-i.</s>
     </seg>
     <seg type="verse" id="b.MAR.12.13">
      <s id="b.MAR.12.13.1">Ngkai ree, pangkeni to Yahudi mpohubui ba hangkuja dua to Parisi pai' tauna to tono' hi Magau' Herodes hilou hi Yesus.</s>
      <s id="b.MAR.12.13.2">Patuju-ra doko' mpahala'nawu' -i hante pompekunea' -ra.</s>
     </seg>
     <seg type="verse" id="b.MAR.12.14">
      <s id="b.MAR.12.14.1">Karata-ra hi Yesus, ra'uli' -ki: "Guru, ki'inca Guru tau monoa'.</s>
      <s id="b.MAR.12.14.2">Metudui' -ko hante kalonto' -lonto' -na mpo'uli' napa konoa Alata'ala hi manusia'.</s>
      <s id="b.MAR.12.14.3">Uma nupengkorui ba hema-hema, apa' uma-ko mpelence tauna.</s>
      <s id="b.MAR.12.14.4">Toe pai' kipekune' -ko: ntuku' atura agama-ta, ba ma'ala moto-ta mpobayari paja' hi Kaisar, ba uma-di?</s>
      <s id="b.MAR.12.14.5">Kana tabayari, ba uma mingki' tabayari?"</s>
     </seg>
     <seg type="verse" id="b.MAR.12.15">
      <s id="b.MAR.12.15.1">Na'inca Yesus patuju nono-ra to tewunii'.</s>
      <s id="b.MAR.12.15.2">Toe pai' na'uli' -raka: "Napa pai' nipali' kahala'kedoa' pololita-kue?</s>
      <s id="b.MAR.12.15.3">Keni pe' tumai doi to biasa nibayari-ki paja', doko' kuhilo."</s>
     </seg>
     <seg type="verse" id="b.MAR.12.16">
      <s id="b.MAR.12.16.1">Ngkai ree, ratonu-miki hampepa' doi pera'.</s>
      <s id="b.MAR.12.16.2">Na'uli': "Lence hema pai' hanga' hema to hi doi toi?"</s>
      <s id="b.MAR.12.16.3">Ra'uli': "Lence pai' hanga' Kaisar."</s>
     </seg>
     <seg type="verse" id="b.MAR.12.17">
      <s id="b.MAR.12.17.1">Na'uli': "Ane wae-di, wai' -ki Kaisar napa to masipato' rawai' -ki Kaisar.</s>
      <s id="b.MAR.12.17.2">Pai' wai' -ki Alata'ala napa to masipato' rawai' -ki Alata'ala."</s>
      <s id="b.MAR.12.17.3">Konce-ramo mpo'epe tompoi' -na toe.</s>
     </seg>
     <seg type="verse" id="b.MAR.12.18">
      <s id="b.MAR.12.18.1">Oti toe, ba hangkuja dua to Saduki rata hi Yesus.</s>
      <s id="b.MAR.12.18.2">To Saduki toera, pangkeni agama Yahudi to mposapuaka tauna to mate tuwu' nculii' hi eo mpeno.</s>
      <s id="b.MAR.12.18.3">Karata to Saduki toera, ra'uli' -ki Yesus:</s>
     </seg>
     <seg type="verse" id="b.MAR.12.19">
      <s id="b.MAR.12.19.1">"Guru, nabi Musa mpo'uki' hi rala buku atura hewa toi: ane hadua tomane mate hiaa' uma-ki ria ana' -na, pudupuhe-na kana mpotobine balu-na bona ria-ki-hawo muli-na.</s>
     </seg>
     <seg type="verse" id="b.MAR.12.20">
      <s id="b.MAR.12.20.1">Jadi', ria pitu to ntali ompi' paka' tomane.</s>
      <s id="b.MAR.12.20.2">To ulumua' motobinei, mate-i uma ria ana' -na.</s>
     </seg>
     <seg type="verse" id="b.MAR.12.21">
      <s id="b.MAR.12.21.1">Tu'ai-na mpotobine balu-na.</s>
      <s id="b.MAR.12.21.2">Mate wo'o-i-wadi-hawo, hiaa' ko'ia-i mo'anai'.</s>
      <s id="b.MAR.12.21.3">Wae wo'o to majadi' hi katolu-na,</s>
     </seg>
     <seg type="verse" id="b.MAR.12.22">
      <s id="b.MAR.12.22.1">duu' rata hi kapitu-na.</s>
      <s id="b.MAR.12.22.2">Mate omea-ramo hante uma ria ana' -ra.</s>
      <s id="b.MAR.12.22.3">Ka'omea-na, mate wo'o-imi-hawo tobine toei.</s>
     </seg>
     <seg type="verse" id="b.MAR.12.23">
      <s id="b.MAR.12.23.1">Jadi', hi eo mpeno, ane tuwu' nculii' mpu'u-di hawe'ea tomate-e, hema-ramo mpai' pue' tobine toei, apa' pitu-ramo to mpotobine-i."</s>
     </seg>
     <seg type="verse" id="b.MAR.12.24">
      <s id="b.MAR.12.24.1">Na'uli' Yesus: "Sala' mpu'u pekiri-ni tetu-e, apa' uma nipaha ihi' Buku Tomoroli', uma wo'o ni'incai baraka' -na Alata'ala.</s>
     </seg>
     <seg type="verse" id="b.MAR.12.25">
      <s id="b.MAR.12.25.1">Apa' ane tuwu' nculii' -ramo tauna to mate, katuwu' -ra hewa katuwu' mala'eka hi rala suruga, uma-rapa motobinei ba motomanei.</s>
     </seg>
     <seg type="verse" id="b.MAR.12.26">
      <s id="b.MAR.12.26.1">Ha ko'ia ria nibasa lolita Buku Tomoroli' to mpakanoto katuwu' -ra nculii' tomate-e?</s>
      <s id="b.MAR.12.26.2">Hi rala buku Atura Musa, tabasa tutura-na beiwa Alata'ala mpololitai nabi Musa ngkai rala julumpu to jela'.</s>
      <s id="b.MAR.12.26.3">Nto'u toe, Abraham, Ishak pai' Yakub mahae-ramo mate.</s>
      <s id="b.MAR.12.26.4">Aga nau' wae, Alata'ala mpo'uli' -ki Musa hewa toi: `Aku' toi-mi Alata'ala to napue' Abraham, Alata'ala to napue' Ishak, Alata'ala to napue' Yakub.'</s>
     </seg>
     <seg type="verse" id="b.MAR.12.27">
      <s id="b.MAR.12.27.1">Jadi', ngkai lolita-na Alata'ala toe, monoto-mi ta'inca katuwu' -ra moto Abraham, Ishak pai' Yakub.</s>
      <s id="b.MAR.12.27.2">Apa' bela tauna to mate to mepue' hi Alata'ala, tauna to tuwu' -hana to mpopue' -i.</s>
      <s id="b.MAR.12.27.3">Sala' rahi-koina pekiri-ni tetu-e."</s>
     </seg>
     <seg type="verse" id="b.MAR.12.28">
      <s id="b.MAR.12.28.1">Nto'u toe, hadua guru agama Yahudi rata hi Yesus.</s>
      <s id="b.MAR.12.28.2">Na'epe pomehono' -ra to Saduki hante Yesus we'i, pai' na'uli' hi rala nono-na: "Lompe' mpu'u tompoi' -na Yesus tetui!"</s>
      <s id="b.MAR.12.28.3">Toe pai' mepekune' wo'o-imi-hawo hi Yesus, na'uli': "Parenta to'uma to poko-na ngkai hawe'ea parenta?"</s>
     </seg>
     <seg type="verse" id="b.MAR.12.29">
      <s id="b.MAR.12.29.1">Na'uli' Yesus: "Toi-mi parenta to poko-na: `Pe'epei-koi to Israel!</s>
      <s id="b.MAR.12.29.2">Pue' -ta Pue' Alata'ala hadua-na-wadi.</s>
     </seg>
     <seg type="verse" id="b.MAR.12.30">
      <s id="b.MAR.12.30.1">Kana tapoka'ahi' -i hante nono-ta mpu'u, tatonu hawe'ea katuwu' -ta hi Hi'a, tapoka'ahi' -i hudu inca-ta pai' hudu pakulea' -ta.'</s>
     </seg>
     <seg type="verse" id="b.MAR.12.31">
      <s id="b.MAR.12.31.1">Pai' tohe'i-mi parenta karonyala-na: `Kana tapoka'ahi' doo-ta hewa pompoka'ahi' -ta woto-ta moto.'</s>
      <s id="b.MAR.12.31.2">Uma ria parenta ntani' -na to meliu kabohe-na ngkai to ronyala tohe'i."</s>
     </seg>
     <seg type="verse" id="b.MAR.12.32">
      <s id="b.MAR.12.32.1">Na'uli' -mi guru agama toei hi Yesus: "Makono mpu'u-di Guru!</s>
      <s id="b.MAR.12.32.2">Makono lia to nu'uli' tetu-e.</s>
      <s id="b.MAR.12.32.3">Pue' Ala bate hadua-na-wadi, uma ria ntani' -na.</s>
     </seg>
     <seg type="verse" id="b.MAR.12.33">
      <s id="b.MAR.12.33.1">Pai' kana tapoka'ahi' -i hante nono-ta mpu'u, hante hawe'ea pekiri-ta pai' hudu pakulea' -ta.</s>
      <s id="b.MAR.12.33.2">Pai' kana tapoka'ahi' doo-ta hewa woto-ta moto.</s>
      <s id="b.MAR.12.33.3">Toe to meliu kalompe' -na ngkai hawe'ea porewua pai' rewa ntani' -na to tapopepue' hi Alata'ala."</s>
     </seg>
     <seg type="verse" id="b.MAR.12.34">
      <s id="b.MAR.12.34.1">Na'epe Yesus kamonoto tompoi' -na tauna toei.</s>
      <s id="b.MAR.12.34.2">Toe pai' na'uli' -ki: "Neo' jadi' ntodea hi rala Kamagaua' Alata'ala mpu'u-moko!"</s>
      <s id="b.MAR.12.34.3">Ngkai ree, uma-pi hema to daho' mpekune' ba napa-napa hi Yesus.</s>
     </seg>
     <seg type="verse" id="b.MAR.12.35">
      <s id="b.MAR.12.35.1">Nto'u-na Yesus metudui' hi Tomi Alata'ala, na'uli': "Napa pai' guru agama mpo'uli' Magau' Topetolo' muli-na Magau' Daud?</s>
     </seg>
     <seg type="verse" id="b.MAR.12.37">
      <s id="b.MAR.12.37.1">Hiaa' bo Daud moto mpokahangai' -i Pue' -na.</s>
      <s id="b.MAR.12.37.2">Hante petete' Inoha' Tomoroli' Daud mpotompo'wiwi Magau' Topetolo' hewa toi: Pue' Ala mpo'uli' -ki Pue' -ku: `Mohura-moko hi mali ngka'ana-ku duu' -na kupopengkoru hawe'ea bali' -nu hi Iko.'</s>
     </seg>
     <seg type="verse" id="b.MAR.12.38">
      <s id="b.MAR.12.38.1">Nto'u-na Yesus mpotudui' ntodea, na'uli' -raka: "Pelompehi-koi, neo' -koi mpenau' kehi-ra guru agama.</s>
      <s id="b.MAR.12.38.2">Goe' -ra modao' mpopake' baju to moloe, pai' goe' -ra ane tauna hi wiwi' karajaa motingkua' mpotabe-ra.</s>
     </seg>
     <seg type="verse" id="b.MAR.12.39">
      <s id="b.MAR.12.39.1">Goe' -ra rapopohura hi pohuraa karabilaa' hi tomi posampayaa.</s>
      <s id="b.MAR.12.39.2">Goe' -ra ane rapopohura-ra hi pohuraa to lompe' hi posusaa'.</s>
     </seg>
     <seg type="verse" id="b.MAR.12.40">
      <s id="b.MAR.12.40.1">Mpobagiu-ra tobine tobalu, pai' -ra mpohagoi tomi-ra.</s>
      <s id="b.MAR.12.40.2">Rawunii' kadada'a gau' -ra tohe'e hante mosampaya rapomoloe-loe.</s>
      <s id="b.MAR.12.40.3">Motomo lia mpai' huku' -ra."</s>
     </seg>
     <seg type="verse" id="b.MAR.12.41">
      <s id="b.MAR.12.41.1">Yesus mohura mohu' peti' pompunaa' doi pepue', pai' -i mponaa tauna to mpopuna' doi pepue' -ra hi rala-na.</s>
      <s id="b.MAR.12.41.2">Wori' tauna to mo'ua' mpopuna' doi uma hangke-ngkedi'.</s>
     </seg>
     <seg type="verse" id="b.MAR.12.42">
      <s id="b.MAR.12.42.1">Nto'u toe, rata wo'o-hawo hadua tobine tobalu to mpe'ahii' tuwu' -na, napuna' wo'o-hawo doi pepue' -na.</s>
      <s id="b.MAR.12.42.2">To napuna' tohe'e, rompepa' doi ngkala, hangkedi' lia oli-na.</s>
     </seg>
     <seg type="verse" id="b.MAR.12.43">
      <s id="b.MAR.12.43.1">Yesus mpokio' ana'guru-na pai' na'uli' -raka: "Mpu'u ku'uli' -kokoi: tobalu to mpe'ahii' tuwu' -na tohe'e mai, meliu pewai' -na ngkai pewai' to rapuna' hawe'ea tau ntani' -na.</s>
     </seg>
     <seg type="verse" id="b.MAR.12.44">
      <s id="b.MAR.12.44.1">Apa' hira' mewai' ngkai labi ka'uaa' -ra.</s>
      <s id="b.MAR.12.44.2">Tapi' tobine toei, nau' hewa apa-mi kampe'ahii' -na, napewai' omea-mi to ria hi hi'a, nau' kakono-na to naparaluu-hawo hi katuwu' -na eo-eo-na."</s>
     </seg>
    </div>
    <div type="chapter" id="b.MAR.13">
     <seg type="verse" id="b.MAR.13.1">
      <s id="b.MAR.13.1.1">Oti toe, malai-imi Yesus ngkai rala Tomi Alata'ala.</s>
      <s id="b.MAR.13.1.2">Ria hadua ngkai ana'guru-na mpo'uli' -ki: "Guru, hilo mpu'u-konae' tomi toe-e!</s>
      <s id="b.MAR.13.1.3">Hilo watu-na!</s>
      <s id="b.MAR.13.1.4">Uma mowo kancola-na!"</s>
     </seg>
     <seg type="verse" id="b.MAR.13.2">
      <s id="b.MAR.13.2.1">Na'uli' Yesus: "Nuhilo wa tomi to bohe toe-e lau?</s>
      <s id="b.MAR.13.2.2">Uma mpai' ria hamehaa' watu to bate pomeduncu-na.</s>
      <s id="b.MAR.13.2.3">Bate ragero omea mpai'."</s>
     </seg>
     <seg type="verse" id="b.MAR.13.3">
      <s id="b.MAR.13.3.1">Oti toe, hilou-imi Yesus hi Bulu' Zaitun pai' -i mohura mposinyanyohi-ki Tomi Alata'ala.</s>
      <s id="b.MAR.13.3.2">Petrus, Yakobus, Yohanes pai' Andreas tumai mpololitai-i nto'u uma ria tau ntani' -na.</s>
     </seg>
     <seg type="verse" id="b.MAR.13.4">
      <s id="b.MAR.13.4.1">Ra'uli': "Uli' -kakai ba nto'uma kadupa' -na to nu'uli' toe-e we'i, pai' napa mpai' to jadi' tanda ane hawe'ea toe neo' madupa' -pi."</s>
     </seg>
     <seg type="verse" id="b.MAR.13.5">
      <s id="b.MAR.13.5.1">Na'uli' Yesus: "Pelompehi, neo' -koi ma'ala rabagiu.</s>
     </seg>
     <seg type="verse" id="b.MAR.13.6">
      <s id="b.MAR.13.6.1">Apa' wori' mpai' tauna to mehupa' to mpo'uli' kahira' -na Magau' Topetolo', alaa-na wori' mpai' tauna to rabagiu.</s>
     </seg>
     <seg type="verse" id="b.MAR.13.7">
      <s id="b.MAR.13.7.1">Mpo'epe-koi mpai' kareba panga'ea ngkai kalaa-na, ni'epe wo'o moni panga'ea to mohu'.</s>
      <s id="b.MAR.13.7.2">Aga neo' me'eka', apa' hawe'ea toe kana jadi' ulu, tapi' kajadia' toe uma mpobatuai karata-nami kahudua dunia'.</s>
     </seg>
     <seg type="verse" id="b.MAR.13.8">
      <s id="b.MAR.13.8.1">Nto'u toe mpai', wori' ngata mosipanga'ei, magau' hadua mpo'ewa magau' kahadua-na.</s>
      <s id="b.MAR.13.8.2">Hiapa-apa ria linu pai' oro'.</s>
      <s id="b.MAR.13.8.3">Aga hawe'ea toe lau lako' pontepu'ua-na-pidi, hewa pontodohaka hadua tobine to neo' mo'ana'.</s>
     </seg>
     <seg type="verse" id="b.MAR.13.9">
      <s id="b.MAR.13.9.1">"Aga koi' tohe'i, mo'inga' -inga' -koi!</s>
      <s id="b.MAR.13.9.2">Apa' koi' mpai' bate rahoko' pai' rakeni hi topohura agama.</s>
      <s id="b.MAR.13.9.3">Raweba' -koi hi rala tomi posampayaa.</s>
      <s id="b.MAR.13.9.4">Rabua' -koi hi topoparenta pai' hi magau' sabana petuku' -ni hi Aku'.</s>
      <s id="b.MAR.13.9.5">Nto'u toe mpai', ria loga-ni mpo'uli' -raka pepangala' -ni hi Aku'.</s>
     </seg>
     <seg type="verse" id="b.MAR.13.10">
      <s id="b.MAR.13.10.1">Pai' Kareba Lompe' kana raparata hi humalili' dunia' kako'ia-na Eo Kiama.</s>
     </seg>
     <seg type="verse" id="b.MAR.13.11">
      <s id="b.MAR.13.11.1">Ane rahoko' -koi pai' rakeni hi topohura, neo' -koi me'eka' ba napa mpai' petompoi' -ni.</s>
      <s id="b.MAR.13.11.2">Ane rata-damo tempo-ni mololita, uli' -mi-hana napa to natu'u Pue' Ala hi rala nono-ni.</s>
      <s id="b.MAR.13.11.3">Apa' napa to ni'uli' nto'u toe, bela ngkai pekiri-ni moto.</s>
      <s id="b.MAR.13.11.4">Lolita-ni tetu mehupa' ngkai Inoha' Tomoroli'.</s>
     </seg>
     <seg type="verse" id="b.MAR.13.13">
      <s id="b.MAR.13.13.1">"Rata mpai' tempo-na hawe'ea tauna mpokahuku' -koi sabana petuku' -ni hi Aku'.</s>
      <s id="b.MAR.13.13.2">Ria mpai' tauna to mpewai' ompi' -ra ba ana' -ra moto bona rapatehi sabana petuku' -ra hi Aku'.</s>
      <s id="b.MAR.13.13.3">Ria wo'o ana' to mpo'ewa totu'a-ra pai' mpopatehi-ra.</s>
      <s id="b.MAR.13.13.4">Aga tauna to tida mepangala' hi Aku' duu' hi ka'omea-na, mporata-ra kalompea' hi eo mpeno.</s>
     </seg>
     <seg type="verse" id="b.MAR.13.14">
      <s id="b.MAR.13.14.1">"Owi nabi Daniel mpolowa karata-na to rahanga' `Topegerohi to dada'a.'</s>
      <s id="b.MAR.13.14.2">(Hema to mpobasa lolita pelowa toe, penotohi mpu'u batua-na!)</s>
      <s id="b.MAR.13.14.3">Jadi', ane nihilo to nalowa Daniel toe mokore hi pokorea to ratagi-ki, agina tauna to mo'oha' hi Yudea metibo' hilou hi bulu' -na.</s>
     </seg>
     <seg type="verse" id="b.MAR.13.15">
      <s id="b.MAR.13.15.1">Tauna to mohura hi parawa-na neo' -pi leba' mesua' hi rala tomi-na mpo'ala' ba napa-napa.</s>
     </seg>
     <seg type="verse" id="b.MAR.13.16">
      <s id="b.MAR.13.16.1">Tauna to hi bonea, neo' -pi nculii' hi ngata mpo'ala' pohea-na.</s>
      <s id="b.MAR.13.16.2">Kaliliu metibo'!</s>
     </seg>
     <seg type="verse" id="b.MAR.13.17">
      <s id="b.MAR.13.17.1">Mpe'ahii' -ra mpai' tobine to nto'u-ra motina'i pai' to mpentii' ana' -ra nto'u toe, apa' mokoro mpai' petibo' -ra.</s>
     </seg>
     <seg type="verse" id="b.MAR.13.18">
      <s id="b.MAR.13.18.1">Mekakae-koi hi Alata'ala bona eo petiboa' -ni toe neo' nto'u tempo lengi'.</s>
     </seg>
     <seg type="verse" id="b.MAR.13.19">
      <s id="b.MAR.13.19.1">Apa' nto'u toe mpai' rata pesesa' to ko'ia ria hangkania jadi' ngkai lomo' -na Alata'ala mpajadi' dunia' rata tempo tohe'i, pai' uma wo'o-pi-hawo mpai' ria jadi' hi eo boko' -na.</s>
     </seg>
     <seg type="verse" id="b.MAR.13.20">
      <s id="b.MAR.13.20.1">Aga naredehi moto mpai' Pue' Ala tempo kaparia toe, apa' ane uma naredehi tempo-na, bate uma ria haduaa to tuwu'.</s>
      <s id="b.MAR.13.20.2">Jadi', apa' napoka'ahi' -ra tauna to napelihi pai' to napobagia, toe pai' naredehi mpai' tempo kaparia toe.</s>
     </seg>
     <seg type="verse" id="b.MAR.13.21">
      <s id="b.MAR.13.21.1">"Nto'u toe mpai', ane ria to mpo'uli' -kokoi: `Hilo, Magau' Topetolo' ohe'i-imi,' ba `Hilo, ohe'e-i mai Magau' Topetolo',' neo' nipangalai'.</s>
     </seg>
     <seg type="verse" id="b.MAR.13.22">
      <s id="b.MAR.13.22.1">Apa' mehupa' mpai' wori' tauna to boa' to mpo'uli' kahira' -na Magau' Topetolo', ba to mpo'uli' kahira' -na nabi.</s>
      <s id="b.MAR.13.22.2">Mpobabehi-ra tanda mekoncehi pai' tanda to mobaraka', bona mpobagiu-ra wori' tauna.</s>
      <s id="b.MAR.13.22.3">Ane ke ma'ala, ntahawe' tauna to napelihi Alata'ala rabagiu wo'o.</s>
     </seg>
     <seg type="verse" id="b.MAR.13.23">
      <s id="b.MAR.13.23.1">Aga koi' tohe'i, mo'inga' -inga' -koi!</s>
      <s id="b.MAR.13.23.2">Ku'uli' ami' -mikokoi hawe'ea tohe'e kako'ia-na jadi'.</s>
     </seg>
     <seg type="verse" id="b.MAR.13.25">
      <s id="b.MAR.13.25.1">"Jadi', nto'u toe mpai', ane timpaliu-pi tempo kaparia toe, hawe'ea anu to mobaraka' hi langi' ralengo.</s>
      <s id="b.MAR.13.25.2">Eo mobali' mobengi, wula uma-pi mehini, betue' roda' ngkai langi'.</s>
     </seg>
     <seg type="verse" id="b.MAR.13.26">
      <s id="b.MAR.13.26.1">Nto'u toe-damo mpai', hawe'ea tauna mpohilo-a, Aku' Ana' Manusia', mana'u tumai hi rala limu'.</s>
      <s id="b.MAR.13.26.2">Uma mowo kabaraka' -ku pai' pehini-ku nto'u toe.</s>
     </seg>
     <seg type="verse" id="b.MAR.13.27">
      <s id="b.MAR.13.27.1">Kuhubui mala'eka-ku hilou mporumpu tauna to kupobagia ngkai humalili' dunia', ngkai wuntu dunia' pai' ngkai wuntu langi'.</s>
     </seg>
     <seg type="verse" id="b.MAR.13.28">
      <s id="b.MAR.13.28.1">"Petonoi-koi napa to kutudui' -kokoi hante lolita rapa' kaju ara.</s>
      <s id="b.MAR.13.28.2">Ane nihilo rau-na mela' pai' mohulu-i, ni'inca-mi kaneo' -na mara eo.</s>
     </seg>
     <seg type="verse" id="b.MAR.13.29">
      <s id="b.MAR.13.29.1">Wae wo'o ane nihilo-damo kajadia' toe we'i lou, ni'inca-mi neo' madupa' mpu'u-mi to ku'uli' we'i.</s>
     </seg>
     <seg type="verse" id="b.MAR.13.30">
      <s id="b.MAR.13.30.1">Mpu'u ku'uli' -kokoi: hawe'ea toe we'i bate madupa' kako'ia-na mate omea tauna to tuwu' tempo toi.</s>
     </seg>
     <seg type="verse" id="b.MAR.13.31">
      <s id="b.MAR.13.31.1">Langi' pai' dunia' mogero mpai', tapi' lolita-ku bate-bate-na duu' kahae-hae-na.</s>
     </seg>
     <seg type="verse" id="b.MAR.13.32">
      <s id="b.MAR.13.32.1">"Aga ane eo pai' jaa kadupa' -na hawe'ea toe, muntu' Tuama-ku-wadi to mpo'inca.</s>
      <s id="b.MAR.13.32.2">Uma ria to ntani' -na to mpo'inca.</s>
      <s id="b.MAR.13.32.3">Bangku' mala'eka to hi suruga-hawoe', uma wo'o-rawo ra'incai.</s>
      <s id="b.MAR.13.32.4">Bangku' Aku' Ana' -nae', uma wo'o-kuwo ku'incai.</s>
     </seg>
     <seg type="verse" id="b.MAR.13.33">
      <s id="b.MAR.13.33.1">Toe pai' kana mo'inga' -inga' pai' mojaga-koi, apa' uma ni'incai tempo kadupa' -na.</s>
     </seg>
     <seg type="verse" id="b.MAR.13.34">
      <s id="b.MAR.13.34.1">Ane rata nculii' -apa mpai', kajadi' -na hewa lolita rapa' tohe'i.</s>
      <s id="b.MAR.13.34.2">Hadua pue' tomi mopatuju hilou hi ngata to molaa.</s>
      <s id="b.MAR.13.34.3">Kako'ia-na me'ongko', nahubui pahawaa' -na mpewili' tomi-na, hore-hore nawai' -ra bago-ra.</s>
      <s id="b.MAR.13.34.4">Hi tompodoo wobo' na'uli' -ki: `Mo'inga' -inga' -koe'!'</s>
     </seg>
     <seg type="verse" id="b.MAR.13.36">
      <s id="b.MAR.13.36.1">Jadi', kana mo'inga' mpu'u-ra, apa' uma ra'incai ba nto'uma karata-na pue' tomi, ba ncimonou' -di ba ntongo' bengi-di ba mepulo ngkii ba nto'u eo mehupa'.</s>
      <s id="b.MAR.13.36.2">Nee-neo' mpai' rata ncorobaa-imi pai' narata-ra bula-ra leta'.</s>
      <s id="b.MAR.13.36.3">Wae wo'o kana mo'inga' -inga' -koi, apa' uma ni'incai nto'uma-a rata.</s>
     </seg>
     <seg type="verse" id="b.MAR.13.37">
      <s id="b.MAR.13.37.1">Napa to ku'uli' -kokoi tohe'i, ku'uli' wo'o hi hawe'ea tauna: Mo'inga' -inga' -hawoe'!"</s>
     </seg>
    </div>
    <div type="chapter" id="b.MAR.14">
     <seg type="verse" id="b.MAR.14.1">
      <s id="b.MAR.14.1.1">Ro'eo-damo rata-mi Eo Paskah pai' Posusa' Roti to uma Raragii.</s>
      <s id="b.MAR.14.1.2">Imam pangkeni pai' guru agama bula-ra mpali' akala-ra mpolede Yesus bona rapatehi bongo-i.</s>
     </seg>
     <seg type="verse" id="b.MAR.14.2">
      <s id="b.MAR.14.2.1">Ra'uli': "Aga neo' ulu tababehi nto'u eo bohe, nee-neo' mpai' bara' ntodea."</s>
     </seg>
     <seg type="verse" id="b.MAR.14.3">
      <s id="b.MAR.14.3.1">Nto'u Yesus hi ngata Betania, hilou-i hi tomi hadua tauna to rahanga' Simon topohaki' poko'.</s>
      <s id="b.MAR.14.3.2">Bula-na hi ree, rata hadua tobine ngkeni hameha' butolo' ihia' lana honga to masuli' lia oli-na, to rababehi ngkai rali' kaju to mohonga.</s>
      <s id="b.MAR.14.3.3">Bula-na Yesus ngkoni', tobine toei mpopengka butolo' toe pai' natua hi woo' Yesus bona mpobila' -i.</s>
     </seg>
     <seg type="verse" id="b.MAR.14.4">
      <s id="b.MAR.14.4.1">Ba hangkuja dua to hi ree, moroe-ra mpohilo napa to nababehi tobine toei.</s>
      <s id="b.MAR.14.4.2">Momepololitai-ramo ra'uli': "Napa-mi-hawo kalaua-na lana honga rakerei mara hewa toe!</s>
     </seg>
     <seg type="verse" id="b.MAR.14.5">
      <s id="b.MAR.14.5.1">Ke agina lau-pi-hawo rapobalu' nte oli tolu atu labi doi pera', pai' doi oli-na rawai' -raka tokabu."</s>
      <s id="b.MAR.14.5.2">Toe pai' moroe-ra mpokaroe tobine toei.</s>
     </seg>
     <seg type="verse" id="b.MAR.14.6">
      <s id="b.MAR.14.6.1">Na'uli' Yesus mpo'uli' -raka: "Pelele' moto-i-hana.</s>
      <s id="b.MAR.14.6.2">Napa pai' nipedahi nono-na?</s>
      <s id="b.MAR.14.6.3">To nababehi hi Aku' toe-le, lompe'.</s>
     </seg>
     <seg type="verse" id="b.MAR.14.7">
      <s id="b.MAR.14.7.1">Apa' tokabu-hana, ria oa' -ra dohe-ni.</s>
      <s id="b.MAR.14.7.2">Ane dota-koi ntulungi-ra, ria oa' loga-ni.</s>
      <s id="b.MAR.14.7.3">Aga Aku', uma-a mpai' ria oa' dohe-ni.</s>
     </seg>
     <seg type="verse" id="b.MAR.14.8">
      <s id="b.MAR.14.8.1">Tobine toei mpobabehi napa to nakule' mpobabehi.</s>
      <s id="b.MAR.14.8.2">Natuai-a hante lana honga mporodo ami' -mi woto-ku hi karatana-ku mpai', kako'ia-na rata tempo-na.</s>
     </seg>
     <seg type="verse" id="b.MAR.14.9">
      <s id="b.MAR.14.9.1">Mpu'u ku'uli' -kokoi: hi humalili' dunia', hiapa-apa Kareba Lompe' rapalele, napa to nababehi tobine toei bate ralolita, uma mpai' ralipo' -lipo'."</s>
     </seg>
     <seg type="verse" id="b.MAR.14.10">
      <s id="b.MAR.14.10.1">Nto'u toe, hadua ngkai ana'guru-na to hampulu' rodua, to rahanga' Yudas Iskariot, hilou hi imam pangkeni, mpo'uli' -raka patuju-na mpobalu' Yesus hi hira'.</s>
     </seg>
     <seg type="verse" id="b.MAR.14.11">
      <s id="b.MAR.14.11.1">Goe' -ramo mpo'epe patuju-na toe, pai' rajanci-ki rawai' -i doi.</s>
      <s id="b.MAR.14.11.2">Ngkai ree, Yudas mpopali' loga to lompe' mpobalu' Yesus hi bali' -na.</s>
     </seg>
     <seg type="verse" id="b.MAR.14.12">
      <s id="b.MAR.14.12.1">Rata-mi eo to lomo' -na hi Posusa' Roti to Uma Raragii, nto'u bima Paskah rasumale'.</s>
      <s id="b.MAR.14.12.2">Nto'u toe, ana'guru-na Yesus mpo'uli' -ki: "Hiapa-kai mporodo pongkoni' Paskah to takoni' -e mpai'?</s>
      <s id="b.MAR.14.12.3">Hiapa konoa-nu?"</s>
     </seg>
     <seg type="verse" id="b.MAR.14.13">
      <s id="b.MAR.14.13.1">Yesus mpohubui rodua ana'guru-na, na'uli' -raka: "Hilou-mokoi hi rala ngata.</s>
      <s id="b.MAR.14.13.2">Ria mpai' to mpohirua' -kokoi hadua tomane to ngkeni pontomua' -na oti ntomu'.</s>
      <s id="b.MAR.14.13.3">Tuku' -imi.</s>
     </seg>
     <seg type="verse" id="b.MAR.14.14">
      <s id="b.MAR.14.14.1">Ane mesua' -i hi rala tomi, uli' -ki pue' tomi: `Na'uli' Guru: Hiapa-kuwo pobabehia-ku Posusa' Paskah hante ana'guru-ku?'</s>
     </seg>
     <seg type="verse" id="b.MAR.14.15">
      <s id="b.MAR.14.15.1">Pue' tomi toe mpai' mpotudo' -kokoi hameha' kamar to hi lolo-na to bohe.</s>
      <s id="b.MAR.14.15.2">Kamar toe teporodo ami' -mi, hono' -mi rewa-na.</s>
      <s id="b.MAR.14.15.3">Hi retu-mokoi mpai' mporodo-taka pongkoni' Paskah-ta."</s>
     </seg>
     <seg type="verse" id="b.MAR.14.16">
      <s id="b.MAR.14.16.1">Hilou mpu'u-ramo ana'guru-na to rodua toera mesua' rala ngata.</s>
      <s id="b.MAR.14.16.2">Rarata mpu'u-mi hewa to na'uli' -raka, pai' -ra mporodo-mi pongkoni' Paskah.</s>
     </seg>
     <seg type="verse" id="b.MAR.14.17">
      <s id="b.MAR.14.17.1">Mobengi-mi, rata-imi Yesus hante ana'guru-na to hampulu' rodua.</s>
     </seg>
     <seg type="verse" id="b.MAR.14.18">
      <s id="b.MAR.14.18.1">Bula-na mohura ngkoni', na'uli' -mi: "Pe'epei-koi: Ria hadua ngkai koi', to ngkoni' hante Aku' toe lau, to mpobalu' -a mpai' hi bali' -ku."</s>
     </seg>
     <seg type="verse" id="b.MAR.14.19">
      <s id="b.MAR.14.19.1">Mpo'epe tohe'e, kapeda' -nami nono-ra ana'guru-na, pai' mepekune' -ramo hadua bo hadua hi Yesus, ra'uli': "Bela-hawo aku' to nutoa' -e Pue'?"</s>
     </seg>
     <seg type="verse" id="b.MAR.14.20">
      <s id="b.MAR.14.20.1">Na'uli' Yesus: "To mpobalu' -ale, hadua ngkai koi' to hampulu' rodua tohe'i-e, to mpodulu' -ka.</s>
     </seg>
     <seg type="verse" id="b.MAR.14.21">
      <s id="b.MAR.14.21.1">Makono mpu'u, Aku' Ana' Manusia' bate mate hewa to ralowa hi rala Buku Tomoroli' -e.</s>
      <s id="b.MAR.14.21.2">Aga mpe'ahii' tauna to mpobalu' -a tetui.</s>
      <s id="b.MAR.14.21.3">Ke lompe' lau-pi ane uma-i na'ote tina-na."</s>
     </seg>
     <seg type="verse" id="b.MAR.14.22">
      <s id="b.MAR.14.22.1">Bula-ra ngkoni', na'ala' -mi Yesus roti pai' naposampayai, mpo'uli' tarima kasi hi Alata'ala.</s>
      <s id="b.MAR.14.22.2">Oti toe, napihe-pihe pai' natonu-raka, na'uli': "Ala' -mi, koni' -mi.</s>
      <s id="b.MAR.14.22.3">Toi-mi woto-ku."</s>
     </seg>
     <seg type="verse" id="b.MAR.14.23">
      <s id="b.MAR.14.23.1">Oti toe na'ala' wo'o sangkiri' to ihia' anggur, na'uli' tarima kasi hi Alata'ala pai' natonu-raka.</s>
      <s id="b.MAR.14.23.2">Nginu omea-ramo ngkai sangkiri' toe.</s>
     </seg>
     <seg type="verse" id="b.MAR.14.24">
      <s id="b.MAR.14.24.1">Na'uli' -raka: "Toi-mi raa' -ku to rabowo ane mate-a mpai' bona mpotolo' wori' tauna.</s>
      <s id="b.MAR.14.24.2">Raa' -ku toi mporohoi pojanci to mpoposidai' Alata'ala hante manusia'.</s>
     </seg>
     <seg type="verse" id="b.MAR.14.25">
      <s id="b.MAR.14.25.1">Mpu'u ku'uli' -kokoi: ntepu'u ngkai wae lau, uma-apa nginu anggur duu' -na rata tempo-na Alata'ala jadi' Magau' hi dunia'.</s>
      <s id="b.MAR.14.25.2">Nto'u toe-damo mpai', pai' lako' ku'inu anggur to bo'u hi rala Kamagaua' -na."</s>
     </seg>
     <seg type="verse" id="b.MAR.14.26">
      <s id="b.MAR.14.26.1">Oti toe, morona' -ramo hanyala rona' pe'une'.</s>
      <s id="b.MAR.14.26.2">Kahudu-ra morona', malai-ramo ngkai ngata hilou hi Bulu' Zaitun.</s>
     </seg>
     <seg type="verse" id="b.MAR.14.27">
      <s id="b.MAR.14.27.1">Na'uli' Yesus mpo'uli' -raka ana'guru-na: "Hawe'ea-ni mpai', molengo pepangala' -ni hi Aku', apa' ria te'uki' Lolita Alata'ala to mpo'uli' hewa toi: `Kupatehi topo'ewu toei, alaa-na bima-na pagaa' -gaa' -ramo.'</s>
     </seg>
     <seg type="verse" id="b.MAR.14.28">
      <s id="b.MAR.14.28.1">Aga ane tuwu' nculii' -apa mpai', meri'ulu-a hilou hi tana' Galilea, bona hirua' hi ria-ta-damo mpai'."</s>
     </seg>
     <seg type="verse" id="b.MAR.14.29">
      <s id="b.MAR.14.29.1">Na'uli' Petrus: "Nau' hawe'ea tauna molengo pepangala' -ra hi Iko Pue', aku' uma!"</s>
     </seg>
     <seg type="verse" id="b.MAR.14.30">
      <s id="b.MAR.14.30.1">Na'uli' Yesus: "Mpu'u ku'uli' -koko: Bengi toe mpai' lau, kako'ia-na turua' manu' karongkani-na, mpolia' tolu ngkani-moko mposapu kanu'inca-ku."</s>
     </seg>
     <seg type="verse" id="b.MAR.14.31">
      <s id="b.MAR.14.31.1">Aga hangkedi' kanaperohoi-na Petrus lolita-na, na'uli': "Nau' -a mate hangkaa-ngkania dohe-nu, uma mpu'u kusapu kaku'inca-nu!"</s>
      <s id="b.MAR.14.31.2">Wae wo'o-rawo lolita-ra ana'guru-na to ntani' -na.</s>
     </seg>
     <seg type="verse" id="b.MAR.14.32">
      <s id="b.MAR.14.32.1">Rata-ramo hi pampa to rahanga' Getsemani.</s>
      <s id="b.MAR.14.32.2">Hi ree na'uli' Yesus mpo'uli' -raka ana'guru-na: "Koi', mohura hi rei-mokoi mpopea-a, bula-ku hilou mosampaya."</s>
     </seg>
     <seg type="verse" id="b.MAR.14.33">
      <s id="b.MAR.14.33.1">Aga Petrus, Yakobus pai' Yohanes nabawai hilou dohe-na.</s>
      <s id="b.MAR.14.33.2">Nto'u toe pepa-mi na'epe pai' mokaratu-mi nono-na.</s>
     </seg>
     <seg type="verse" id="b.MAR.14.34">
      <s id="b.MAR.14.34.1">Na'uli' -raka: "Susa' lia nono-ku, hewa to neo' mate-ama ku'epe.</s>
      <s id="b.MAR.14.34.2">Rehe'i-mokoi ulu mojaga."</s>
     </seg>
     <seg type="verse" id="b.MAR.14.35">
      <s id="b.MAR.14.35.1">Oti toe, hilou-imi molaa hangkedi', pai' -i motumpa hi tana' mosampaya.</s>
      <s id="b.MAR.14.35.2">Rala posampaya-na merapi' -i bona ane ma'ala uma-i-hawo mporata kaparia toe.</s>
     </seg>
     <seg type="verse" id="b.MAR.14.36">
      <s id="b.MAR.14.36.1">Na'uli': "Tuama-ku!</s>
      <s id="b.MAR.14.36.2">Uma ria to uma majadi' ane Iko Mama mpo'uli'.</s>
      <s id="b.MAR.14.36.3">Wi'iha-ka-kuwo kaparia to neo' mporumpa' -a toi.</s>
      <s id="b.MAR.14.36.4">Aga bela konoa-ku Aku' to jadi', agina konoa-nu Iko moto."</s>
     </seg>
     <seg type="verse" id="b.MAR.14.37">
      <s id="b.MAR.14.37.1">Oti toe, nculii' -imi hi ana'guru-na to tolu, narata-ra bula-ra leta' moto.</s>
      <s id="b.MAR.14.37.2">Na'uli' mpo'uli' -ki Petrus: "Simon!</s>
      <s id="b.MAR.14.37.3">Ba leta' -dako-konae!</s>
      <s id="b.MAR.14.37.4">Hajaa-wadi uma nudadahi mojaga?</s>
     </seg>
     <seg type="verse" id="b.MAR.14.38">
      <s id="b.MAR.14.38.1">Mojaga pai' mosampaya-mokoi, bona neo' -koi mporata pesori.</s>
      <s id="b.MAR.14.38.2">Hi rala nono-ni dota moto-koi mpobabehi to makono, aga uma nidadahi apa' manusia' bate lente."</s>
     </seg>
     <seg type="verse" id="b.MAR.14.39">
      <s id="b.MAR.14.39.1">Ngkai ree, hilou wo'o-imi mosampaya.</s>
      <s id="b.MAR.14.39.2">Posampaya-na toe hibalia hante posampaya-na to lomo' -na.</s>
     </seg>
     <seg type="verse" id="b.MAR.14.40">
      <s id="b.MAR.14.40.1">Oti toe, nculii' wo'o-imi mporata ana'guru-na, leta' wo'o-ra-wadi apa' mopoke' rahi mata-ra.</s>
      <s id="b.MAR.14.40.2">Nakehele-ra, aga uma-ra winihi apa' uma ra'incai ba napa to ra'uli' -ki.</s>
     </seg>
     <seg type="verse" id="b.MAR.14.41">
      <s id="b.MAR.14.41.1">Hilou wo'o-imi mosampaya katolu ngkani-na, pai' oti toe, nculii' wo'o-imi hi ana'guru-na, na'uli' -raka: "Turu pai' leta' oa' -pada-koi?</s>
      <s id="b.MAR.14.41.2">Naporae' -mi!</s>
      <s id="b.MAR.14.41.3">Rata-mi tempo-na Aku' Ana' Manusia' rapobalu' pai' ratonu hi tauna to dada'a.</s>
     </seg>
     <seg type="verse" id="b.MAR.14.42">
      <s id="b.MAR.14.42.1">Memata-mokoi!</s>
      <s id="b.MAR.14.42.2">Hilo, etu-imi tumai to mpobalu' -a.</s>
      <s id="b.MAR.14.42.3">Kita-mi lou."</s>
     </seg>
     <seg type="verse" id="b.MAR.14.43">
      <s id="b.MAR.14.43.1">Bula-na Yesus mololita-pidi, rata mpu'u-imi Yudas, hadua ngkai ana'guru-na to hampulu' rodua.</s>
      <s id="b.MAR.14.43.2">Pai' dohe-na wori' wo'o tau ntani' -na to ngkeni piho' pai' sumampu.</s>
      <s id="b.MAR.14.43.3">Hira' toe rapahawa' imam pangkeni, guru agama pai' totu'a to Yahudi.</s>
     </seg>
     <seg type="verse" id="b.MAR.14.44">
      <s id="b.MAR.14.44.1">Yudas mpo'uli' ami' -miraka tanda bona ra'inca kato'uma-nai Yesus, na'uli': "Hema mpai' to ku'eki, Hi'a-mi.</s>
      <s id="b.MAR.14.44.2">Hoko' -imi, keni-i hilou, jaga lompe' -i."</s>
     </seg>
     <seg type="verse" id="b.MAR.14.45">
      <s id="b.MAR.14.45.1">Jadi', karata-ra hi ree, kahilou-nami Yudas mpohirua' -ki Yesus, na'uli': "Guru!" pai' -i na'eki ntuku' ada-ra to Yahudi.</s>
     </seg>
     <seg type="verse" id="b.MAR.14.46">
      <s id="b.MAR.14.46.1">Katumai-rami tauna to wori' mpohoko' Yesus.</s>
     </seg>
     <seg type="verse" id="b.MAR.14.47">
      <s id="b.MAR.14.47.1">Ngkai ree, hadua tauna to mokore mohu' Yesus mpowute' piho' -na natime-ki batua Imam Bohe, bela mpoholu tilinga-na.</s>
     </seg>
     <seg type="verse" id="b.MAR.14.48">
      <s id="b.MAR.14.48.1">Na'uli' Yesus mpo'uli' -raka tauna to mpohoko' -i: "Ha toperampaki-a toi-e, pai' mingki' tumai-koi ntali piho' pai' sumampu mpohoko' -ae!</s>
     </seg>
     <seg type="verse" id="b.MAR.14.49">
      <s id="b.MAR.14.49.1">Butu eo-na ria moto-a dohe-ni hi Tomi Alata'ala metudui', napa pai' uma-a nihoko' nto'u toe?</s>
      <s id="b.MAR.14.49.2">Aga tohe'i kana jadi', bona madupa' -mi to te'uki' hi rala Buku Tomoroli'."</s>
     </seg>
     <seg type="verse" id="b.MAR.14.50">
      <s id="b.MAR.14.50.1">Ngkai ree, metibo' -ramo hawe'ea ana'guru-na mpalahii-i.</s>
     </seg>
     <seg type="verse" id="b.MAR.14.51">
      <s id="b.MAR.14.51.1">Ria wo'o hadua kabilasa mpotuku' Yesus nto'u toe, motapui' -i-wadi hante abe' to bula.</s>
      <s id="b.MAR.14.51.2">Ria-ra to doko' mpohoko' -i,</s>
     </seg>
     <seg type="verse" id="b.MAR.14.52">
      <s id="b.MAR.14.52.1">toe pai' naroncu-mi abe' -na, pai' -i metibo' molawa.</s>
     </seg>
     <seg type="verse" id="b.MAR.14.53">
      <s id="b.MAR.14.53.1">Ngkai ree, Yesus rakeni hilou hi tomi Imam Bohe.</s>
      <s id="b.MAR.14.53.2">Hi ria, morumpu-ramo hawe'ea imam pangkeni, guru agama pai' totu'a to Yahudi to ntani' -na.</s>
     </seg>
     <seg type="verse" id="b.MAR.14.54">
      <s id="b.MAR.14.54.1">Petrus metuku' ngkawao-wadi, duu' -na rata hi berewe tomi Imam Bohe.</s>
      <s id="b.MAR.14.54.2">Hi ria mohura-i moneru dohe topojaga.</s>
     </seg>
     <seg type="verse" id="b.MAR.14.55">
      <s id="b.MAR.14.55.1">Nto'u toe, imam pangkeni pai' hawe'ea topohura agama mpali' sabi' to mpakilu Yesus, bona ngalai' rahuku' mate-i.</s>
      <s id="b.MAR.14.55.2">Aga uma raruai' sala' -na.</s>
     </seg>
     <seg type="verse" id="b.MAR.14.56">
      <s id="b.MAR.14.56.1">Wori' moto sabi' to mpopakilu-i, aga uma hibalia lolita-ra.</s>
     </seg>
     <seg type="verse" id="b.MAR.14.57">
      <s id="b.MAR.14.57.1">Ria ba hangkuja dua to mokore pai' to mosabi' boa', ra'uli':</s>
     </seg>
     <seg type="verse" id="b.MAR.14.58">
      <s id="b.MAR.14.58.1">"Tauna toii, ki'epe-i-kaina mpo'uli' hewa toi: `Kugero Tomi Alata'ala to nawangu manusia', pai' rala-na tolu eo kuwangu to ntani' -na, to bela manusia' mpowangu.'"</s>
     </seg>
     <seg type="verse" id="b.MAR.14.59">
      <s id="b.MAR.14.59.1">Hiaa' posabi' -ra toe, uma wo'o-wadi hibalia.</s>
     </seg>
     <seg type="verse" id="b.MAR.14.60">
      <s id="b.MAR.14.60.1">Kamokore-nami Imam Bohe hi nyanyoa hawe'ea topohura, pai' na'uli' -ki Yesus: "Ha uma nutompoi' -ra to mpakilu-ko toe-e?"</s>
     </seg>
     <seg type="verse" id="b.MAR.14.61">
      <s id="b.MAR.14.61.1">Aga Yesus, uma-i winihi, uma-i metompoi' nau' hamelaa.</s>
      <s id="b.MAR.14.61.2">Hangkani-pi Imam Bohe mpekune' -i: "Ha Iko mpu'u-mi Magau' Topetolo', Ana' Alata'ala to Moroli'?"</s>
     </seg>
     <seg type="verse" id="b.MAR.14.62">
      <s id="b.MAR.14.62.1">Na'uli' Yesus: "Aku' -mi, pai' nihilo moto-a mpai', Aku' Ana' Manusia', mohura pai' moparenta hi mali ka'ana Alata'ala to Mobaraka', pai' nihilo wo'o-a mana'u tumai ngkai suruga hi rala limu'."</s>
     </seg>
     <seg type="verse" id="b.MAR.14.63">
      <s id="b.MAR.14.63.1">Mpo'epe toe we'i, Imam Bohe mpoheu' baju-na ngkai kamoroe-na, pai' na'uli': "Uma-pi mingki' ria sabi'!</s>
     </seg>
     <seg type="verse" id="b.MAR.14.64">
      <s id="b.MAR.14.64.1">Ni'epe moto-mi-koiwo lolita-na mpokedi' Alata'ala.</s>
      <s id="b.MAR.14.64.2">Beiwa-mi-koiwo kabotu' -ni?"</s>
      <s id="b.MAR.14.64.3">Hibalia-mi kabotu' -ra omea, ra'uli': "Bate masala' -imile, kana rahuku' mate-i!"</s>
     </seg>
     <seg type="verse" id="b.MAR.14.65">
      <s id="b.MAR.14.65.1">Ngkai ree, ria-ra to mpo'uelikui-i, ria wo'o to mpopo'ore' -i: rakaramuai lio-na, raweba' -i, pai' ra'uli' -ki: "Ee nabi!</s>
      <s id="b.MAR.14.65.2">Pe'uli' pe' ba hema to mpoweba' -koe!"</s>
      <s id="b.MAR.14.65.3">Topojaga wo'o-hawo, mehopo' wo'o-ramo-rawo.</s>
     </seg>
     <seg type="verse" id="b.MAR.14.66">
      <s id="b.MAR.14.66.1">Nto'u toe, Petrus hi berewe-pidi.</s>
      <s id="b.MAR.14.66.2">Bula-na hi berewe toe, tumai hadua tobine topobago hi tomi Imam Bohe.</s>
     </seg>
     <seg type="verse" id="b.MAR.14.67">
      <s id="b.MAR.14.67.1">Kampohilo-na Petrus moneru, nanaa-i pai' na'uli' -ki: "Ba iko wo'o-di hadua doo-na Yesus to Nazaret toei-e mai?"</s>
     </seg>
     <seg type="verse" id="b.MAR.14.68">
      <s id="b.MAR.14.68.1">Aga nasapu Petrus, na'uli': "Uma ku'incai-i, pai' uma kupaha ba napa to nu'uli'!"</s>
      <s id="b.MAR.14.68.2">Ngkai ree moderu' -imi hilou mohu' hi wobo' wala.</s>
      <s id="b.MAR.14.68.3">Turua' -mi manu'.</s>
     </seg>
     <seg type="verse" id="b.MAR.14.69">
      <s id="b.MAR.14.69.1">Pehilo wo'o-imi tobine toei, na'uli' -raka tauna to hi ree: "Hi'a tetu wo'o-di doo-na Yesus toei-e mai."</s>
     </seg>
     <seg type="verse" id="b.MAR.14.70">
      <s id="b.MAR.14.70.1">Aga nasapu mperii wo'o-wadi Petrus.</s>
      <s id="b.MAR.14.70.2">Uma mahae ngkai ree, tauna to mokore hi ree mpo'uli' wo'o-miki: "Iko mpu'u-di doo-nae!</s>
      <s id="b.MAR.14.70.3">Apa' to Galilea wo'o-ko-kowo."</s>
     </seg>
     <seg type="verse" id="b.MAR.14.71">
      <s id="b.MAR.14.71.1">Kamosumpa-nami Petrus mpotuna' woto-na, na'uli': "Uma mpu'u ku'incai tauna to ni'uli' tetui!"</s>
     </seg>
     <seg type="verse" id="b.MAR.14.72">
      <s id="b.MAR.14.72.1">Nto'u toe, turua' -mi manu' karongkani-na.</s>
      <s id="b.MAR.14.72.2">Nakiwoi-mi Petrus lolita-na Yesus ngone to mpo'uli' -ki: "Kako'ia-na turua' manu' karongkani-na, mpolia' tolu ngkani-moko mposapu kanu'inca-ku."</s>
      <s id="b.MAR.14.72.3">Kageo' -nami Petrus kaka'utu-utu.</s>
     </seg>
    </div>
    <div type="chapter" id="b.MAR.15">
     <seg type="verse" id="b.MAR.15.1">
      <s id="b.MAR.15.1.1">Mepupulo ngkii, hawe'ea topohura agama nte imam pangkeni pai' guru agama pai' totu'a to Yahudi to ntani' -na, mohawa' wo'o-ramo.</s>
      <s id="b.MAR.15.1.2">Rahoo' -imi Yesus, rakeni hilou rabua' hi Gubernur Pilatus.</s>
     </seg>
     <seg type="verse" id="b.MAR.15.2">
      <s id="b.MAR.15.2.1">Mepekune' -i Pilatus: "Ha Iko mpu'u-mi Magau' to Yahudi-e?"</s>
      <s id="b.MAR.15.2.2">Na'uli' Yesus: "Wae mpu'u, hewa to nu'uli' tetu."</s>
     </seg>
     <seg type="verse" id="b.MAR.15.3">
      <s id="b.MAR.15.3.1">Wori' nyala pepakilu to raparata imam pangkeni hi Pilatus.</s>
     </seg>
     <seg type="verse" id="b.MAR.15.4">
      <s id="b.MAR.15.4.1">Toe pai' mepekune' wo'o-i-pidi: "Uma-ko dota metompoi' -e?</s>
      <s id="b.MAR.15.4.2">Wori' nyala-mi to raparata kehi-nu."</s>
     </seg>
     <seg type="verse" id="b.MAR.15.5">
      <s id="b.MAR.15.5.1">Aga Yesus bate uma-pi winihi, alaa-na napokakonce mpu'u Pilatus.</s>
     </seg>
     <seg type="verse" id="b.MAR.15.6">
      <s id="b.MAR.15.6.1">Butu eo bohe Paskah, Pilatus biasa-na mpobahaka hadua tauna to ratarungku', ba hema to raperapi' ntodea.</s>
     </seg>
     <seg type="verse" id="b.MAR.15.7">
      <s id="b.MAR.15.7.1">Hi mpae toe, ria hi rala tarungku' hadua to me'ewa hi topoparenta, to rahanga' Barabas.</s>
      <s id="b.MAR.15.7.2">Barabas pai' doo-na, ria-ramo mpopatehi tauna rala pe'ewa-ra hi topoparenta.</s>
     </seg>
     <seg type="verse" id="b.MAR.15.8">
      <s id="b.MAR.15.8.1">Jadi', morumpu-ramo ntodea, raperapi' hi Pilatus bona nabahaka hadua to ratarungku' hewa to biasa nababehi butu mpae-na.</s>
     </seg>
     <seg type="verse" id="b.MAR.15.9">
      <s id="b.MAR.15.9.1">Napekune' -ra: "Beiwa, dota-koi ane kubahaka-kokoi Magau' to Yahudi toii?"</s>
     </seg>
     <seg type="verse" id="b.MAR.15.10">
      <s id="b.MAR.15.10.1">Pilatus mpo'uli' hewa toe, apa' na'inca ka'uma-na-hawo masala' -i Yesus; imam pangkeni mpotonu Yesus hi hi'a ngkai kamohingi' -ra-wadi.</s>
     </seg>
     <seg type="verse" id="b.MAR.15.11">
      <s id="b.MAR.15.11.1">Aga imam pangkeni mpo'ukei' ntodea, ra'uli' -raka: "Perapi' -koi bona nabahaka-taka Barabas!"</s>
      <s id="b.MAR.15.11.2">Merapi' Barabas mpu'u-ramo.</s>
     </seg>
     <seg type="verse" id="b.MAR.15.12">
      <s id="b.MAR.15.12.1">Ngkai ree, na'uli' wo'o-mi Pilatus mpo'uli' -raka ntodea: "Ane rapa' -na Barabas to kubahaka-kokoi, kupopai-imi tauna to ni'uli' magau' -ni to Yahudi-e?"</s>
     </seg>
     <seg type="verse" id="b.MAR.15.13">
      <s id="b.MAR.15.13.1">Pejeu' -rami ntodea, ra'uli': "Parika' -i!"</s>
     </seg>
     <seg type="verse" id="b.MAR.15.14">
      <s id="b.MAR.15.14.1">Napekune' Pilatus: "Hiaa' napa sala' -na?"</s>
      <s id="b.MAR.15.14.2">Rapesukui lau-mi mejeu': "Parika' -imi!"</s>
     </seg>
     <seg type="verse" id="b.MAR.15.15">
      <s id="b.MAR.15.15.1">Pilatus doko' ngala' nono ntodea, toe pai' nabahaka-miraka Barabas.</s>
      <s id="b.MAR.15.15.2">Oti toe, nahubui-mi tantara-na mpoweba' Yesus pai' natonu-miraka bona raparika'.</s>
     </seg>
     <seg type="verse" id="b.MAR.15.16">
      <s id="b.MAR.15.16.1">Oti toe, tantara mpokeni Yesus hilou hi po'ohaa' -ra to hi rala tomi Gubernur, pai' -ra mpokio' hawe'ea doo-ra tumai.</s>
     </seg>
     <seg type="verse" id="b.MAR.15.17">
      <s id="b.MAR.15.17.1">Ra'uncoi' -imi hante baju to mperelei to hewa baju magau'.</s>
      <s id="b.MAR.15.17.2">Rababehi hameha' songko ngkai walaa to morui to hewa songko magau', pai' rasongkoi-ki.</s>
     </seg>
     <seg type="verse" id="b.MAR.15.18">
      <s id="b.MAR.15.18.1">Oti toe, pai' -i rapopo'ore', ra'uli' -ki: "Wori' tabe, Magau' to Yahudi!"</s>
     </seg>
     <seg type="verse" id="b.MAR.15.19">
      <s id="b.MAR.15.19.1">Woo' -na rapao' hante lua', ra'uelikui-i, pai' motingkua' -ra ntani' hewa to mpobila' -i.</s>
     </seg>
     <seg type="verse" id="b.MAR.15.20">
      <s id="b.MAR.15.20.1">Ka'oti-na rapopo'ore' hewa toe, raroncu-mi baju to mperelei-e we'i, pai' ra'uncoi' nculii' -imi pohea-na ami'.</s>
      <s id="b.MAR.15.20.2">Oti toe, rakeni-imi hilou hi mali ngata bona raparika'.</s>
     </seg>
     <seg type="verse" id="b.MAR.15.21">
      <s id="b.MAR.15.21.1">Hi lengko ohea, hirua' -ra hante hadua tauna to lako' rata hi ngata, pai' rapewuku-ki hi'a-mi mpopaha'a kaju parika' -na Yesus.</s>
      <s id="b.MAR.15.21.2">Hanga' -na Simon to Kirene, tuama-ra hira' Aleksander pai' Rufus.</s>
     </seg>
     <seg type="verse" id="b.MAR.15.22">
      <s id="b.MAR.15.22.1">Ko'ia mahae, rata-ramo hi po'ohaa' to rahanga' Golgota, batua-na Bulu' Banga'woo'.</s>
     </seg>
     <seg type="verse" id="b.MAR.15.23">
      <s id="b.MAR.15.23.1">Hi ree, Yesus rapopo'inui anggur to ragalo pokuli' to rahanga' mur, aga uma-i dota mpo'inu.</s>
     </seg>
     <seg type="verse" id="b.MAR.15.24">
      <s id="b.MAR.15.24.1">Oti toe, tantara mpoparika' -i, pai' -ra mpobagi-bagi pohea-na hante mpotene' undi hewa pompenoa' -ra, ba hema-ra to mporata.</s>
     </seg>
     <seg type="verse" id="b.MAR.15.25">
      <s id="b.MAR.15.25.1">Nto'u karaparika' -na toe, jaa sio mepulo.</s>
     </seg>
     <seg type="verse" id="b.MAR.15.26">
      <s id="b.MAR.15.26.1">Hi kaju parika' -na hi ntoto woo' -na, ria ukia' to mpo'uli' napa to rapakilu-ki, hewa toi moni-na: MAGAU' TO YAHUDI.</s>
     </seg>
     <seg type="verse" id="b.MAR.15.27">
      <s id="b.MAR.15.27.1">Ria wo'o rodua toperampaki raparika' dohe-na, hadua mali ka'ana-na hadua mali ki'ii-na. ((</s>
     </seg>
     <seg type="verse" id="b.MAR.15.28">
      <s id="b.MAR.15.28.1">Jadi', napa to rababehi toe, madupa' -mi lolita Buku Tomoroli' to mpo'uli': "Magau' Topetolo' rapohewa tauna to dada'a."))</s>
     </seg>
     <seg type="verse" id="b.MAR.15.29">
      <s id="b.MAR.15.29.1">Tauna to liu hi ree, ngkololi-ra mpopo'ore' -i, ra'uli': "Hahi Nu'uli' -kona mpogero-ko Tomi Alata'ala pai' nuwangu nculii' rala-na tolu eo!</s>
     </seg>
     <seg type="verse" id="b.MAR.15.30">
      <s id="b.MAR.15.30.1">Ane wae-di, tulungi moto-mi woto-nu!</s>
      <s id="b.MAR.15.30.2">Mana'u-moko ngkai kaju parika' tetu!"</s>
     </seg>
     <seg type="verse" id="b.MAR.15.31">
      <s id="b.MAR.15.31.1">Wae wo'o imam pangkeni hante guru agama ntora mpopo'ore' -i.</s>
      <s id="b.MAR.15.31.2">Momepololitai-ramo ra'uli': "Tau ntani' -na natulungi-ramo.</s>
      <s id="b.MAR.15.31.3">Woto-na moto-pi uma nakulei' ntulungi.</s>
     </seg>
     <seg type="verse" id="b.MAR.15.32">
      <s id="b.MAR.15.32.1">Hiaa' bo ra'uli' Hi'a Magau' Topetolo', Magau' to Israel!</s>
      <s id="b.MAR.15.32.2">Ane tahilo mpu'u-i mana'u ngkai kaju parika' -na toe mai, lako' tapangala' -idi."</s>
      <s id="b.MAR.15.32.3">Ntahawe' tauna to raparika' dohe-na, meruge' wo'o-ra-rawo.</s>
     </seg>
     <seg type="verse" id="b.MAR.15.33">
      <s id="b.MAR.15.33.1">Tebua' -mi eo, muu-mule' mobengi hobo' hi ngata toe rala-na tolu jaa.</s>
     </seg>
     <seg type="verse" id="b.MAR.15.34">
      <s id="b.MAR.15.34.1">Jaa tolu ncimonou', mekio' -imi Yesus napasimuku mpo'uli': "Alata'ala-ku, Alata'ala-ku!</s>
      <s id="b.MAR.15.34.2">Napa pai' nupalahii-a?"</s>
      <s id="b.MAR.15.34.3">Hi rala basa Yahudi hewa toi moni-na: "Eloi, Eloi, lama sabakhtani?"</s>
     </seg>
     <seg type="verse" id="b.MAR.15.35">
      <s id="b.MAR.15.35.1">Ba hangkuja dua to mokore mohu' hi kaju parika' -na mpo'epe pe'au-na toe, ra'uli': "Epe-dile!</s>
      <s id="b.MAR.15.35.2">Mpokio' nabi Elia-i."</s>
     </seg>
     <seg type="verse" id="b.MAR.15.36">
      <s id="b.MAR.15.36.1">Hadua mokeno hilou mpo'ala' hampu'u wunga to hewa lomo', nabangkahi hi rala ue anggur to mo'onco, natu'u hi wuntu hompea pai' napopoju'ui-ki Yesus bona na'inu.</s>
      <s id="b.MAR.15.36.2">Na'uli': "Popea, tahilo ba tumai mpu'u-i Elia mpopana'u-i ngkai kaju parika'!"</s>
     </seg>
     <seg type="verse" id="b.MAR.15.37">
      <s id="b.MAR.15.37.1">Ngkai ree, kame'au-nami Yesus napesukui, pai' modupe' -mi inoha' -na.</s>
     </seg>
     <seg type="verse" id="b.MAR.15.38">
      <s id="b.MAR.15.38.1">Nto'u toe, kain porini-olo' to tetoe hi rala Tomi Alata'ala mobika' ntongo' ngkai lolo-na rata hi une' -na.</s>
     </seg>
     <seg type="verse" id="b.MAR.15.39">
      <s id="b.MAR.15.39.1">Tadulako tantara to mokore mponyanyohi kaju parika' toe mpohilo beiwa kamate-na Yesus.</s>
      <s id="b.MAR.15.39.2">Na'uli': "Ana' Alata'ala mpu'u-i-tawo'!"</s>
     </seg>
     <seg type="verse" id="b.MAR.15.40">
      <s id="b.MAR.15.40.1">Ria wo'o hi ree ba hangkuja dua tobine to menaa ngkawao.</s>
      <s id="b.MAR.15.40.2">Hanga' -na to hadua, Maria Magdalena.</s>
      <s id="b.MAR.15.40.3">To hadua wo'o, Maria tina-ra Yakobus to tu'ai pai' Yoses.</s>
      <s id="b.MAR.15.40.4">Pai' hadua wo'o, Salome.</s>
     </seg>
     <seg type="verse" id="b.MAR.15.41">
      <s id="b.MAR.15.41.1">Tobine toe-ramo to mpotuku' pai' mpotulungi Yesus bula-na hi tana' Galilea.</s>
      <s id="b.MAR.15.41.2">Pai' wori' wo'o-pidi tobine to ntani' -na to mpotuku' Yesus tumai ngkai Galilea rata hi Yerusalem.</s>
     </seg>
     <seg type="verse" id="b.MAR.15.42">
      <s id="b.MAR.15.42.1">Eo karaparika' -na Yesus toe, eo pomporodoa, batua-na, eo kako'ia-na eo pepuea', pai' ntuku' ada to Yahudi ntepu'u ncimonou' toe, rapalii' -mi mobago.</s>
      <s id="b.MAR.15.42.2">Jadi', neo' limpa-mi eo,</s>
     </seg>
     <seg type="verse" id="b.MAR.15.43">
      <s id="b.MAR.15.43.1">tumai-mi hadua tauna to rahanga' Yusuf to Arimatea.</s>
      <s id="b.MAR.15.43.2">Yusuf toei, hadua topohura agama Yahudi to rabila', mahae moto-imi-hana mpopea tempo-na Alata'ala jadi' Magau' hi dunia'.</s>
      <s id="b.MAR.15.43.3">Yusuf mpedahoi' hilou hi Pilatus mperapi' woto-na Yesus.</s>
     </seg>
     <seg type="verse" id="b.MAR.15.44">
      <s id="b.MAR.15.44.1">Konce-i Pilatus mpo'epe kasohi' -na mate Yesus.</s>
      <s id="b.MAR.15.44.2">Toe pai' nakio' -mi tadulako tantara napompekunei' ba mahae-imi Yesus mate.</s>
     </seg>
     <seg type="verse" id="b.MAR.15.45">
      <s id="b.MAR.15.45.1">Kana'epe-na Pilatus lolita tadulako tohe'e, napiliu-imi Yusuf mpo'ala' woto Yesus.</s>
     </seg>
     <seg type="verse" id="b.MAR.15.46">
      <s id="b.MAR.15.46.1">Yusuf mpo'oli kain to bula bona nahompui' -ki.</s>
      <s id="b.MAR.15.46.2">Napopana'u-mi woto-na ngkai kaju parika' pai' naputu' hante kain toe.</s>
      <s id="b.MAR.15.46.3">Oti toe natu'u hi rala daeo' to ralonga' hi panapa bulu' watu, pai' naluli' hameha' watu na'unca-ki wobo' daeo' toe.</s>
     </seg>
     <seg type="verse" id="b.MAR.15.47">
      <s id="b.MAR.15.47.1">Maria Magdalena pai' Maria tina-na Yoses mpetonoi kahiapa-na woto-na Yesus ratu'u.</s>
     </seg>
    </div>
    <div type="chapter" id="b.MAR.16">
     <seg type="verse" id="b.MAR.16.1">
      <s id="b.MAR.16.1.1">Katimpaliu-na eo pepuea', Maria Magdalena, Maria tina-na Yakobus, pai' Salome, hilou-ra mpo'oli anu mohonga.</s>
      <s id="b.MAR.16.1.2">Patuju-ra, doko' hilou mpolanai woto-na Yesus hante to mohonga toe.</s>
     </seg>
     <seg type="verse" id="b.MAR.16.2">
      <s id="b.MAR.16.2.1">Jadi', mepupulo ngkii eo Mingku, lako' moweka', hilou-ramo hi daeo'.</s>
     </seg>
     <seg type="verse" id="b.MAR.16.4">
      <s id="b.MAR.16.4.1">Hi lengko ohea momepololitai-ramo, ra'uli': "Hema-mi-tawo to mpotulungi-ta mpoderu' watu po'unca wobo' daeo'?"</s>
      <s id="b.MAR.16.4.2">Apa' watu toe ria bohe lia.</s>
      <s id="b.MAR.16.4.3">Ntaa' we'i, karata-ra hi daeo', rahilo-rawo tederu' -mi watu.</s>
     </seg>
     <seg type="verse" id="b.MAR.16.5">
      <s id="b.MAR.16.5.1">Pesua' -rami hi rala daeo', mpohilo-ra hadua kabilasa mohura tono' mali ka'ana-na, moheai hante pohea to bula.</s>
      <s id="b.MAR.16.5.2">Konce tobine toera mpohilo-i.</s>
     </seg>
     <seg type="verse" id="b.MAR.16.6">
      <s id="b.MAR.16.6.1">Na'uli' kabilasa toei: "Neo' -koi konce!</s>
      <s id="b.MAR.16.6.2">Mpali' Yesus to Nazaret-koi, to mate raparika'.</s>
      <s id="b.MAR.16.6.3">Tuwu' nculii' -imi!</s>
      <s id="b.MAR.16.6.4">Uma-ipi ria hi rehe'i.</s>
      <s id="b.MAR.16.6.5">Hilo karatu'ua-na wengi.</s>
     </seg>
     <seg type="verse" id="b.MAR.16.7">
      <s id="b.MAR.16.7.1">Wae-e lau, hilou-mokoi, uli' -raka Petrus pai' ana'guru-na to ntani' -na katuwu' -na nculii' -mi.</s>
      <s id="b.MAR.16.7.2">Uli' -raka hewa toi: Hilou meri'ulu-i hi tana' Galilea.</s>
      <s id="b.MAR.16.7.3">Hi ria-damo mpai', pai' -i nihilo, hewa to oti na'uli' -kokoi wengi."</s>
     </seg>
     <seg type="verse" id="b.MAR.16.8">
      <s id="b.MAR.16.8.1">Pehupa' -ra tobine toera ngkai rala daeo', pokeno-rami metibo', apa' wulunga pai' moridi' -ramo.</s>
      <s id="b.MAR.16.8.2">Uma-ra ulu mpololitai hema-hema, apa' ngkai kame'eka' -ra.</s>
     </seg>
     <seg type="verse" id="b.MAR.16.9">
      <s id="b.MAR.16.9.1">Pemata-na Yesus ngkai kamatea mepupulo ngkii hi eo Mingku, lomo' -na mpopehuwu-i woto-na hi Maria Magdalena.</s>
      <s id="b.MAR.16.9.2">Maria tohe'ei, ria-i Yesus mpopalai pitu seta to mpohawi' -i.</s>
     </seg>
     <seg type="verse" id="b.MAR.16.11">
      <s id="b.MAR.16.11.1">Hilou-imi Maria hi topetuku' -na Yesus, narata-ra bula-ra geo' pai' peda' nono-ra.</s>
      <s id="b.MAR.16.11.2">Na'uli' -raka: "Tuwu' nculii' -imi-hana Pue', kuhilo-imi we'i!"</s>
      <s id="b.MAR.16.11.3">Aga uma raparasaya hawe'ea to najarita Maria toe.</s>
     </seg>
     <seg type="verse" id="b.MAR.16.12">
      <s id="b.MAR.16.12.1">Oti toe, Yesus mpopehuwu wo'o-mi woto-na hi rodua topetuku' -na bula-ra mako' hilou hi mali ngata.</s>
      <s id="b.MAR.16.12.2">Nto'u toe, lence-na mobali', alaa-na uma ra'incai Kayesus-na.</s>
     </seg>
     <seg type="verse" id="b.MAR.16.13">
      <s id="b.MAR.16.13.1">Ponculi' -rami to rodua toera mpo'uli' -raka doo-ra kampohilo-ra Yesus.</s>
      <s id="b.MAR.16.13.2">Aga uma wo'o raparasaya.</s>
     </seg>
     <seg type="verse" id="b.MAR.16.14">
      <s id="b.MAR.16.14.1">Ngkai ree, mehupa' wo'o-imi hi ana'guru-na to hampulu' hadua bula-ra ngkoni'.</s>
      <s id="b.MAR.16.14.2">Nakamaro-ra apa' kura' pepangala' -ra pai' motu'a nono-ra.</s>
      <s id="b.MAR.16.14.3">Nau' ria-mi tauna to mpohilo-i, uma oa' -ra dota mparasaya katuwu' -na nculii' mpu'u-imi.</s>
     </seg>
     <seg type="verse" id="b.MAR.16.15">
      <s id="b.MAR.16.15.1">Na'uli' -raka: "Hilou-mokoi hi humalili' dunia', mpopalele Kareba Lompe' hi hawe'ea tauna.</s>
     </seg>
     <seg type="verse" id="b.MAR.16.16">
      <s id="b.MAR.16.16.1">Hema to mepangala' pai' raniu', tehore-ra ngkai huku' jeko' -ra.</s>
      <s id="b.MAR.16.16.2">Aga hema to uma mepangala' bate rahuku'.</s>
     </seg>
     <seg type="verse" id="b.MAR.16.17">
      <s id="b.MAR.16.17.1">Pai' hema to mepangala', kuwai' -ra kuasa mpobabehi tanda-tanda to hewa toi: Hante hanga' -ku mpopalai-ra seta.</s>
      <s id="b.MAR.16.17.2">Mololita-ra hante basa to uma ra'incai ngkai baraka' Inoha' Tomoroli'.</s>
     </seg>
     <seg type="verse" id="b.MAR.16.18">
      <s id="b.MAR.16.18.1">Ria-ra to ngkamu ule, ba paia-na nginu rasu, aga uma moto-ra moapa.</s>
      <s id="b.MAR.16.18.2">Mpojama-ra tauna to peda', bona mo'uri' -ra topeda'."</s>
     </seg>
     <seg type="verse" id="b.MAR.16.19">
      <s id="b.MAR.16.19.1">Ka'oti-na Pue' Yesus mpololitai-ra, te'ongko' -imi hilou hi suruga, pai' -i mohura hi mali ka'ana Alata'ala.</s>
     </seg>
     <seg type="verse" id="b.MAR.16.20">
      <s id="b.MAR.16.20.1">Ngkai ree, topetuku' -na hilou mpopalele Kareba Lompe' hiapa-apa.</s>
      <s id="b.MAR.16.20.2">Pue' mobago hangkaa-ngkania dohe-ra, pai' nawai' -ra kuasa mpobabehi tanda mekoncehi bona mporohoi kamakono-na Kareba to rakeni.</s>
     </seg>
    </div>
   </div>
   <div type="book" id="b.LUK">
    <div type="chapter" id="b.LUK.1">
     <seg type="verse" id="b.LUK.1.1">
      <s id="b.LUK.1.1.1">Teofilus to rabila': Wori' -mi tauna mperao mpo'uki' dala ngkatuwu' -na Yesus, hewa to jadi' ba hangkuja mpae to liu hi laintongo' -ta.</s>
     </seg>
     <seg type="verse" id="b.LUK.1.2">
      <s id="b.LUK.1.2.1">To ra'uki' tohe'e, hibalia hante tutura to raparata-taka tauna to mpohilo mata moto-mi hawe'ea to jadi' toe ngkai lomo' -na pai' to jadi' pangkeni Lolita Pue'.</s>
     </seg>
     <seg type="verse" id="b.LUK.1.3">
      <s id="b.LUK.1.3.1">Jadi', ka'oti-ku mpewulihi' hawe'ea-na ngkai tawu-na hante kanoto-noto-na, ku'uli' agina aku' wo'o-kuwo mpo'uki' tutura-na ntuku' pomeduncu-na.</s>
     </seg>
     <seg type="verse" id="b.LUK.1.4">
      <s id="b.LUK.1.4.1">Patuju-ku, bona nu'inca kamakono-na mpu'u napa to oti-mi ratudui' -koko.</s>
     </seg>
     <seg type="verse" id="b.LUK.1.5">
      <s id="b.LUK.1.5.1">Nto'u Magau' Herodes moparenta hi tana' Yudea, ria hadua imam to rahanga' Zakharia.</s>
      <s id="b.LUK.1.5.2">Zakharia toei, ngkai posantina imam muli Abia.</s>
      <s id="b.LUK.1.5.3">Hanga' tobine-na, Elisabet, muli imam wo'o-i-hawo.</s>
     </seg>
     <seg type="verse" id="b.LUK.1.6">
      <s id="b.LUK.1.6.1">Tau hancamoko toera, monoa' ingku-ra hi poncilo Alata'ala, apa' ratuku' hawe'ea parenta pai' atura Pue' hante uma ria kasalaia' -na.</s>
     </seg>
     <seg type="verse" id="b.LUK.1.7">
      <s id="b.LUK.1.7.1">Aga uma-ra mo'anai', apa' Elisabet lalo, pai' tu'a-ramo roduaa-ra.</s>
     </seg>
     <seg type="verse" id="b.LUK.1.8">
      <s id="b.LUK.1.8.1">Hangkani, megoli-mi tempo-na imam-imam muli Abia to mpokamu bago Alata'ala, pai' Zakharia mpobago bago imam hi Tomi Alata'ala.</s>
     </seg>
     <seg type="verse" id="b.LUK.1.9">
      <s id="b.LUK.1.9.1">Ntuku' ada-ra, mpenoa' -ra ba hema-ra to rapelihi mesua' hi rala Tomi Alata'ala mpotunu dupa'.</s>
      <s id="b.LUK.1.9.2">Zakharia-mi to mpela pompenoa' -ra.</s>
     </seg>
     <seg type="verse" id="b.LUK.1.10">
      <s id="b.LUK.1.10.1">Jadi', bula ntodea mosampaya hi mali-na, Zakharia mesua' hi rala Tomi Alata'ala mpotunu dupa'.</s>
     </seg>
     <seg type="verse" id="b.LUK.1.11">
      <s id="b.LUK.1.11.1">Nto'u toe, mehupa' -mi hadua mala'eka Pue' hi mali ngka'ana meja' pontunua dupa'.</s>
     </seg>
     <seg type="verse" id="b.LUK.1.12">
      <s id="b.LUK.1.12.1">Kanahilo-na Zakharia mala'eka toei, konce pai' me'eka' lia-imi.</s>
     </seg>
     <seg type="verse" id="b.LUK.1.13">
      <s id="b.LUK.1.13.1">Na'uli' mala'eka toei: "Zakharia, neo' -ko me'eka', apa' Pue' Ala mpo'epe pomperapia' -nu.</s>
      <s id="b.LUK.1.13.2">Elisabet tobine-nu mo'ana' mpai', hadua ana' tomane.</s>
      <s id="b.LUK.1.13.3">Ana' tetui kana nuhanga' Yohanes.</s>
     </seg>
     <seg type="verse" id="b.LUK.1.14">
      <s id="b.LUK.1.14.1">Uma mpai' mowo kagoe' -nu mpokagoe' ana' -nu tetui.</s>
      <s id="b.LUK.1.14.2">Wori' tauna mpokagoe' kaputu-na.</s>
     </seg>
     <seg type="verse" id="b.LUK.1.15">
      <s id="b.LUK.1.15.1">Hi'a jadi' tau bohe hi poncilo Pue'.</s>
      <s id="b.LUK.1.15.2">Uma-i ma'ala nginu anggur ba napa-napa to melanguhi, pai' Inoha' Tomoroli' mpokuasai-i ngkai lomo' kaputu-na.</s>
     </seg>
     <seg type="verse" id="b.LUK.1.16">
      <s id="b.LUK.1.16.1">Wori' muli Israel natete' nculii' bona mepangala' -ra hi Alata'ala to rapue' ntu'a-ra owi.</s>
     </seg>
     <seg type="verse" id="b.LUK.1.17">
      <s id="b.LUK.1.17.1">Ana' -nu tetui mpai' jadi' suro to mako' meri'ulu ngkai Pue' hante kuasa pai' kabaraka' -na nabi Elia owi.</s>
      <s id="b.LUK.1.17.2">Napopohintuwu' ana' -ana' hante tuama-ra.</s>
      <s id="b.LUK.1.17.3">Pai' tauna to uma mpotuku' Pue' natete' nculii' hi ohea to monoa' bona monoto nono-ra.</s>
      <s id="b.LUK.1.17.4">Hawe'ea toe nababehi bona mporodo nono ntodea, bona sadia-ramo mpotarima Pue'."</s>
     </seg>
     <seg type="verse" id="b.LUK.1.18">
      <s id="b.LUK.1.18.1">Na'uli' Zakharia mpo'uli' -ki mala'eka: "Hiaa', beiwa kaku'inca-na kamakono-na to nu'uli' tetu-e?</s>
      <s id="b.LUK.1.18.2">Apa' tu'a-amadie, pai' tobine-ku tu'a wo'o-imi-hawo."</s>
     </seg>
     <seg type="verse" id="b.LUK.1.19">
      <s id="b.LUK.1.19.1">Natompoi' mala'eka toei: "Aku' toi Gabriel, pahawaa' Alata'ala to ngkai suruga.</s>
      <s id="b.LUK.1.19.2">Alata'ala mposuro-a tumai mpoparata-koko kareba toe.</s>
     </seg>
     <seg type="verse" id="b.LUK.1.20">
      <s id="b.LUK.1.20.1">Napa to ku'uli' -koko toe we'i, bate madupa' ane rata-pi mpai' tempo-na.</s>
      <s id="b.LUK.1.20.2">Aga iko-kona, apa' uma nuparasaya lolita-kue, wae-pi ngkai wae lau, uma-poko howa' mololita duu' -na madupa' mpu'u lolita-ku."</s>
     </seg>
     <seg type="verse" id="b.LUK.1.21">
      <s id="b.LUK.1.21.1">Bula-na Zakharia hi rala Tomi Alata'ala, kapea-pea-ramo ntodea hi mali-na.</s>
      <s id="b.LUK.1.21.2">Ingu' -ra apa' mahae rahi-i.</s>
     </seg>
     <seg type="verse" id="b.LUK.1.22">
      <s id="b.LUK.1.22.1">Pehupa' -na hi mali-na, uma-ipi howa' mpololitai-ra.</s>
      <s id="b.LUK.1.22.2">Muntu' mohuka' -i-damo pai' bate uma-i howa' mololita.</s>
      <s id="b.LUK.1.22.3">Toe pai' ra'inca-mi ntodea karia-na to nahilo hi rala Tomi Alata'ala.</s>
     </seg>
     <seg type="verse" id="b.LUK.1.23">
      <s id="b.LUK.1.23.1">Hudu-mi pobago-na Zakharia hi Tomi Alata'ala, nculii' -imi hilou hi tomi-na.</s>
     </seg>
     <seg type="verse" id="b.LUK.1.24">
      <s id="b.LUK.1.24.1">Ko'ia mahae ngkai ree, motina'i mpu'u-imi Elisabet.</s>
      <s id="b.LUK.1.24.2">Lima mula kahae-na Elisabet uma mehupa' -hupa' ngkai rala tomi-na, pai' na'uli':</s>
     </seg>
     <seg type="verse" id="b.LUK.1.25">
      <s id="b.LUK.1.25.1">"Tohe'i-e ahi' -na Pue' hi aku'.</s>
      <s id="b.LUK.1.25.2">Natulungi-a mo'anai', bona uma-apa me'ea' sabana kalalo-ku."</s>
     </seg>
     <seg type="verse" id="b.LUK.1.26">
      <s id="b.LUK.1.26.1">Kahono' -na ono mula Elisabet motina'i, Alata'ala mpohubui mala'eka Gabriel hilou hi tana' Galilea, hi ngata to rahanga' Nazaret,</s>
     </seg>
     <seg type="verse" id="b.LUK.1.27">
      <s id="b.LUK.1.27.1">bona mpohirua' -ki hadua toronaa to rahanga' Maria.</s>
      <s id="b.LUK.1.27.2">Toronaa toei, bula-na mokamae' hante hadua kabilasa to rahanga' Yusuf, muli Magau' Daud owi.</s>
     </seg>
     <seg type="verse" id="b.LUK.1.28">
      <s id="b.LUK.1.28.1">Karata-na mala'eka hi ria, na'uli' -ki Maria: "Wori' tabe!</s>
      <s id="b.LUK.1.28.2">Pue' mpogane' -ko pai' mpodohei-ko!"</s>
     </seg>
     <seg type="verse" id="b.LUK.1.29">
      <s id="b.LUK.1.29.1">Konce-i Maria mpo'epe lolita mala'eka toei, pai' -i mopekiri ba napa batua petabe-na toe.</s>
     </seg>
     <seg type="verse" id="b.LUK.1.30">
      <s id="b.LUK.1.30.1">Na'uli' wo'o-mi mala'eka: "Neo' -ko me'eka' Maria, apa' iko-mi to napokono Alata'ala bona mporata pegane' -na.</s>
     </seg>
     <seg type="verse" id="b.LUK.1.31">
      <s id="b.LUK.1.31.1">Motina'i-ko mpai', pai' -ko mo'ana', hadua ana' tomane.</s>
      <s id="b.LUK.1.31.2">Ana' tetu mpai' kana nuhanga' Yesus.</s>
     </seg>
     <seg type="verse" id="b.LUK.1.32">
      <s id="b.LUK.1.32.1">Hi'a mpai' jadi' tauna to bohe tuwu' -na, pai' -i rahanga' Ana' Alata'ala to hi suruga.</s>
      <s id="b.LUK.1.32.2">Pai' Pue' Alata'ala mpo'ongko' -i jadi' Magau', hewa Magau' Daud, ntu'a-na owi.</s>
     </seg>
     <seg type="verse" id="b.LUK.1.33">
      <s id="b.LUK.1.33.1">Hi'a jadi' magau' to mpoparentai hawe'ea muli Yakub duu' kahae-hae-na, pai' poparenta-na uma ria kahudua-na."</s>
     </seg>
     <seg type="verse" id="b.LUK.1.34">
      <s id="b.LUK.1.34.1">Na'uli' Maria mpo'uli' -ki mala'eka: "Beiwa-hawo kajadi' -na to nu'uli' tetu-e?</s>
      <s id="b.LUK.1.34.2">Apa' ko'ia-a-kuwo motomanei."</s>
     </seg>
     <seg type="verse" id="b.LUK.1.35">
      <s id="b.LUK.1.35.1">Na'uli' mala'eka: "Inoha' Tomoroli' mpai' mana'u hi iko, pai' kabaraka' Alata'ala to hi suruga ngkamoui-ko.</s>
      <s id="b.LUK.1.35.2">Toe pai' ana' to putu toe mpai' rahanga' moroli', Ana' Alata'ala.</s>
     </seg>
     <seg type="verse" id="b.LUK.1.36">
      <s id="b.LUK.1.36.1">Epe-dile: ompi' -nu Elisabet-ele, to tu'a lia-imi pai' to ra'uli' doo lalo-ie, motina'i ono mula-imi-hawo!</s>
      <s id="b.LUK.1.36.2">Mo'ana' -i mpai', hadua ana' tomane.</s>
     </seg>
     <seg type="verse" id="b.LUK.1.37">
      <s id="b.LUK.1.37.1">Apa' napa-napa to na'uli' Alata'ala bate kana madupa'."</s>
     </seg>
     <seg type="verse" id="b.LUK.1.38">
      <s id="b.LUK.1.38.1">Na'uli' Maria: "Aku' toi batua-na Pue', mengkoru-ama hi hawa' -na, bona napadupa' patuju-na hi aku', hewa to nu'uli' -ka tetu."</s>
      <s id="b.LUK.1.38.2">Oti toe, malai-imi mala'eka mpalahii Maria.</s>
     </seg>
     <seg type="verse" id="b.LUK.1.39">
      <s id="b.LUK.1.39.1">Ngkai ree, pe'ongko' -nami Maria hilou hi ngata to hi bulu' -na hi tana' Yudea.</s>
     </seg>
     <seg type="verse" id="b.LUK.1.40">
      <s id="b.LUK.1.40.1">Karata-na hi tomi Zakharia, pesua' -nami pai' -i mpotabe Elisabet.</s>
     </seg>
     <seg type="verse" id="b.LUK.1.41">
      <s id="b.LUK.1.41.1">Kana'epe-na Elisabet petabe-na Maria toe, pongkale-nami ana' to hi rala puanaka-na, pai' Elisabet, nakuasai Inoha' Tomoroli' -imi.</s>
     </seg>
     <seg type="verse" id="b.LUK.1.42">
      <s id="b.LUK.1.42.1">Mekio' -imi napesukui mpo'uli' -ki Maria: "Iko-mi-kona to nagane' Alata'ala meliu ngkai hawe'ea tobine ntani' -na, pai' Alata'ala mpogane' ana' to nupotina'i-ki tetu.</s>
     </seg>
     <seg type="verse" id="b.LUK.1.43">
      <s id="b.LUK.1.43.1">Ha hema-a-kuwo aku' toi-e, pai' iko tina-na Pue' -ku tumai mpokinomo-a!</s>
     </seg>
     <seg type="verse" id="b.LUK.1.44">
      <s id="b.LUK.1.44.1">Wae kaku'epe-na petabe-nu, ana' to hi rala-ku ncaliu mongkale nakeni kagoe' -na.</s>
     </seg>
     <seg type="verse" id="b.LUK.1.45">
      <s id="b.LUK.1.45.1">Morasi' mpu'u-ko, apa' nupangala' lolita Pue', apa' napa to na'uli' -koko bate madupa'."</s>
     </seg>
     <seg type="verse" id="b.LUK.1.46">
      <s id="b.LUK.1.46.1">Na'uli' Maria: Mpo'une' -a Pue' hante nono-ku mpu'u.</s>
     </seg>
     <seg type="verse" id="b.LUK.1.47">
      <s id="b.LUK.1.47.1">Goe' lia-a, apa' Alata'ala Magau' Tompohore-a ngkai huku' jeko' -ku.</s>
     </seg>
     <seg type="verse" id="b.LUK.1.48">
      <s id="b.LUK.1.48.1">Nakiwoi-awa-kuwo, aku' batua-na to mpe'ahii'.</s>
      <s id="b.LUK.1.48.2">Ngkai wae lau, hawe'ea tauna mpo'uli' ka'aku' -na tobine to nagane' Alata'ala.</s>
     </seg>
     <seg type="verse" id="b.LUK.1.49">
      <s id="b.LUK.1.49.1">Apa' Alata'ala to mokuasa mpopehuwu kabaraka' -na hi aku'.</s>
      <s id="b.LUK.1.49.2">Moroli' hanga' -na!</s>
     </seg>
     <seg type="verse" id="b.LUK.1.50">
      <s id="b.LUK.1.50.1">Ma'ahi' -i hi hawe'ea tauna to mengkoru hi Hi'a, duu' rata hi muli-muli-ra.</s>
     </seg>
     <seg type="verse" id="b.LUK.1.51">
      <s id="b.LUK.1.51.1">Nababehi anu mobaraka' hante kuasa-na: Tauna to molangko nono-ra nagaro' bona uma oko patuju-ra.</s>
     </seg>
     <seg type="verse" id="b.LUK.1.52">
      <s id="b.LUK.1.52.1">Magau' -magau' napohu ngkai pangka' -ra.</s>
      <s id="b.LUK.1.52.2">Tauna to dingki' tuwu' -ra napomolangko.</s>
     </seg>
     <seg type="verse" id="b.LUK.1.53">
      <s id="b.LUK.1.53.1">Tauna to mo'oro' nabohui hante pongkoni' to lompe'.</s>
      <s id="b.LUK.1.53.2">Tauna topo'ua' napopalai hante ngkeni woto mara.</s>
     </seg>
     <seg type="verse" id="b.LUK.1.55">
      <s id="b.LUK.1.55.1">Napopohiloi ahi' -na hi kita' muli Israel, batua-na owi.</s>
      <s id="b.LUK.1.55.2">Natulungi-ta hewa to najanci hi ntu'a-ta owi.</s>
      <s id="b.LUK.1.55.3">Uma nalipo' pojanci-na hi Abraham pai' hi muli-na duu' kahae-hae-na."</s>
     </seg>
     <seg type="verse" id="b.LUK.1.56">
      <s id="b.LUK.1.56.1">Ba tolu mula kahae-na Maria mo'oha' hante Elisabet, pai' lako' nculii' -idi hilou hi tomi-na.</s>
     </seg>
     <seg type="verse" id="b.LUK.1.57">
      <s id="b.LUK.1.57.1">Rata-mi tempo-na Elisabet mo'ana'.</s>
      <s id="b.LUK.1.57.2">Mo'ana' mpu'u-imi, hadua ana' tomane.</s>
     </seg>
     <seg type="verse" id="b.LUK.1.58">
      <s id="b.LUK.1.58.1">Tongki-ra pai' ompi' -ra mpo'epe beiwa Pue' mpopohiloi ahi' -na hi Elisabet hi kanawai' -na ana' -na toe, toe pai' goe' wo'o-ramo-rawo hangkaa-ngkania hante Elisabet.</s>
     </seg>
     <seg type="verse" id="b.LUK.1.59">
      <s id="b.LUK.1.59.1">Ntuku' ada-ra to Yahudi, kahono' -na walu eo umuru-na ana' toei, tumai-ramo tongki pai' ompi' -ra mpotini' -i ntuku' ada-ra to Yahudi.</s>
      <s id="b.LUK.1.59.2">Patuju-ra doko' mpohanga' -i Zakharia, mpongkona' -ki tuama-na moto, ntuku' ada-ra.</s>
     </seg>
     <seg type="verse" id="b.LUK.1.60">
      <s id="b.LUK.1.60.1">Tapi' na'uli' Elisabet mpo'uli' -raka: "Neo' waetu!</s>
      <s id="b.LUK.1.60.2">Bate Yohanes hanga' -na."</s>
     </seg>
     <seg type="verse" id="b.LUK.1.61">
      <s id="b.LUK.1.61.1">Hampetompoi' -ra: "Hiaa' bo uma-hanale ria ompi' -ni to rahanga' tetu-e!"</s>
     </seg>
     <seg type="verse" id="b.LUK.1.62">
      <s id="b.LUK.1.62.1">Ngkai ree, rahuka' -ki Zakharia rapompekunei' ba napa to doko' nahanga' -ki ana' -na.</s>
     </seg>
     <seg type="verse" id="b.LUK.1.63">
      <s id="b.LUK.1.63.1">Zakharia mperapi' hameha' po'ukia' pai' na'uki': "Hanga' -na Yohanes."</s>
      <s id="b.LUK.1.63.2">Konce omea-ramo.</s>
     </seg>
     <seg type="verse" id="b.LUK.1.64">
      <s id="b.LUK.1.64.1">Nto'u toe, muu-mule' howa' nculii' -imi mololita, pai' -i mpo'une' -une' Alata'ala.</s>
     </seg>
     <seg type="verse" id="b.LUK.1.65">
      <s id="b.LUK.1.65.1">Me'eka' omea-ramo tongki-ra, pai' kareba toe molele hobo' hi bulu' -na Yudea.</s>
     </seg>
     <seg type="verse" id="b.LUK.1.66">
      <s id="b.LUK.1.66.1">Hawe'ea to mpo'epe kareba toe mokanono, ra'uli': "Ha jadi' napa-i mpai' ana' toei?"</s>
      <s id="b.LUK.1.66.2">Apa' Pue' mpodohei-i hante baraka' -na.</s>
     </seg>
     <seg type="verse" id="b.LUK.1.67">
      <s id="b.LUK.1.67.1">Ane Zakharia, tuama ana' toei, Inoha' Tomoroli' mpokuasai-i, pai' -i mpohowa' lolita Alata'ala, na'uli':</s>
     </seg>
     <seg type="verse" id="b.LUK.1.68">
      <s id="b.LUK.1.68.1">"Mai-tamo kita' muli Israel, mpo'une' Alata'ala Pue' -ta!</s>
      <s id="b.LUK.1.68.2">Apa' hompo-imi tumai mpotulungi-ta kita' ntodea-na.</s>
      <s id="b.LUK.1.68.3">Tumai-i mpobahaka-ta ngkai bali' -ta.</s>
     </seg>
     <seg type="verse" id="b.LUK.1.69">
      <s id="b.LUK.1.69.1">Nawai' -tamo Tadulako to mobaraka' to mpokeni kalompea'.</s>
      <s id="b.LUK.1.69.2">Tadulako toei, muli Magau' Daud, batua-na owi.</s>
     </seg>
     <seg type="verse" id="b.LUK.1.70">
      <s id="b.LUK.1.70.1">Ngkai owi hante wiwi nabi-nabi to moroli', Pue' mpojanci</s>
     </seg>
     <seg type="verse" id="b.LUK.1.71">
      <s id="b.LUK.1.71.1">kanabahaka-ta mpai' ngkai bali' -ta, nabahaka-ta ngkai kuasa-ra to mpokahuku' -ta.</s>
     </seg>
     <seg type="verse" id="b.LUK.1.72">
      <s id="b.LUK.1.72.1">Napopohiloi mpu'u-mi ahi' -na hi ntu'a-ta owi.</s>
      <s id="b.LUK.1.72.2">Napadupa' -mi janci-na to moroli'.</s>
     </seg>
     <seg type="verse" id="b.LUK.1.74">
      <s id="b.LUK.1.74.1">Mojanci pai' mosumpa-i hi Abraham ntu'a-ta owi, kanabahaka-ta ngkai kuasa bali' -ta, bona ma'ala-ta mpopue' -i hante uma ria ka'ekaa' -ta,</s>
     </seg>
     <seg type="verse" id="b.LUK.1.75">
      <s id="b.LUK.1.75.1">bona kita' jadi' topetuku' -na to moroli' pai' to monoa' hi poncilo-na, duu' kahae-hae-na.</s>
     </seg>
     <seg type="verse" id="b.LUK.1.76">
      <s id="b.LUK.1.76.1">Hiaa' ane iko, ana' -ku, iko mpai' rahanga' nabi Pue' Ala to hi suruga.</s>
      <s id="b.LUK.1.76.2">Apa' iko-mi mpai' to mako' meri'ulu ngkai Pue', bona mporodo ohea-na.</s>
     </seg>
     <seg type="verse" id="b.LUK.1.77">
      <s id="b.LUK.1.77.1">Iko mpai' to mpopo'incai ntodea-na ohea bona Alata'ala mpowai' -ra kalompea' pai' mpo'ampungi jeko' -ra.</s>
     </seg>
     <seg type="verse" id="b.LUK.1.78">
      <s id="b.LUK.1.78.1">Apa' ma'ahi' lia Alata'ala Pue' -ta.</s>
      <s id="b.LUK.1.78.2">Toe pai' hompo-imi tumai mpotulungi-ta.</s>
      <s id="b.LUK.1.78.3">Tumai-i ngkai suruga hewa eo mebere'.</s>
     </seg>
     <seg type="verse" id="b.LUK.1.79">
      <s id="b.LUK.1.79.1">Tumai-i mpobajahi nono tauna to hi rala kabengia-na pai' to me'eka' mpoka'eka' kamatea.</s>
      <s id="b.LUK.1.79.2">Natete' -ta hi ohea to mpotoa' kalompea' tuwu'."</s>
     </seg>
     <seg type="verse" id="b.LUK.1.80">
      <s id="b.LUK.1.80.1">Ana' Zakharia toei, kaboo-bohea kamonoo-notoa nono-na.</s>
      <s id="b.LUK.1.80.2">Mo'oha' -i hi papada to wao', duu' -na rata tempo-na natepu'u-mi mpokeni Lolita Pue' hi muli Israel.</s>
     </seg>
    </div>
    <div type="chapter" id="b.LUK.2">
     <seg type="verse" id="b.LUK.2.1">
      <s id="b.LUK.2.1.1">Nto'u toe, rata hawa' ngkai Kaisar Agustus, mpohawai' bona hawe'ea tauna hi humalili' kamagaua' Roma ra'uki' hanga' -ra bona ra'inca kadea-ra.</s>
     </seg>
     <seg type="verse" id="b.LUK.2.2">
      <s id="b.LUK.2.2.1">Pobilaa' tauna to lomo' -na tohe'i rababehi nto'u-na Kirenius jadi' gubernur hi tana' Siria.</s>
     </seg>
     <seg type="verse" id="b.LUK.2.3">
      <s id="b.LUK.2.3.1">Hawe'ea tauna hilou mpope'uki' hanga' -ra, hore-hore hi ngata totu'a-ra.</s>
     </seg>
     <seg type="verse" id="b.LUK.2.5">
      <s id="b.LUK.2.5.1">Wae wo'o Yusuf me'ongko' ngkai ngata Nazaret, mpo'ema' Maria kamae' -na to bula-na motina'i-mi.</s>
      <s id="b.LUK.2.5.2">Me'ongko' -ramo ngkai tana' Galilea, manake' hilou hi tana' Yudea, mpotoa' ngata Betlehem, ngata kaputua Magau' Daud owi.</s>
      <s id="b.LUK.2.5.3">Yusuf kana mpope'uki' hanga' -na hi ria, apa' hi'a muli Magau' Daud.</s>
     </seg>
     <seg type="verse" id="b.LUK.2.6">
      <s id="b.LUK.2.6.1">Nto'u-ra hi Betlehem toe, rata-mi tempo-na Maria mo'ana'.</s>
     </seg>
     <seg type="verse" id="b.LUK.2.7">
      <s id="b.LUK.2.7.1">Mo'ana' mpu'u-imi, hadua ana' tomane, ana' ulumua' -na.</s>
      <s id="b.LUK.2.7.2">Ana' -na toei naputu' pai' napopoturu hi rala paiwa', apa' ihia' -mi tomi torata.</s>
     </seg>
     <seg type="verse" id="b.LUK.2.8">
      <s id="b.LUK.2.8.1">Hi mali ngata Betlehem, ria ba hangkuja dua topo'ewu.</s>
      <s id="b.LUK.2.8.2">Bula-ra mpodoo bima-ra hi papada ngkabengia toe,</s>
     </seg>
     <seg type="verse" id="b.LUK.2.9">
      <s id="b.LUK.2.9.1">muu-mule' mehupa' -mi hadua mala'eka Pue' mpohirua' -raka, pai' kabaraka' Pue' mehini mpohinii-ra, alaa-na me'eka' lia-ramo.</s>
     </seg>
     <seg type="verse" id="b.LUK.2.10">
      <s id="b.LUK.2.10.1">Na'uli' mala'eka toei mpo'uli' -raka: "Neo' -koi me'eka', apa' katumai-ku toi mpokeni kareba lompe' hi koi', kareba to mpakagoe' lia hawe'ea tauna.</s>
     </seg>
     <seg type="verse" id="b.LUK.2.11">
      <s id="b.LUK.2.11.1">Eo toe lau hi ngata Magau' Daud, putu-mi Magau' Tompohore-koi ngkai huku' jeko' -ni, Hi'a-mi Kristus, Pue'.</s>
     </seg>
     <seg type="verse" id="b.LUK.2.12">
      <s id="b.LUK.2.12.1">Toi-mi pompetonoi-na bona ni'inca kamakono-na lolita-ku: mporua' -koi mpai' hadua ana'lei raputu' pai' rapopoturu hi rala paiwa'."</s>
     </seg>
     <seg type="verse" id="b.LUK.2.13">
      <s id="b.LUK.2.13.1">Hampinisi mata mehupa' wo'o-mi wori' mala'eka to ngkai suruga dohe mala'eka to lomo' -na we'i.</s>
      <s id="b.LUK.2.13.2">Mpo'une' -ra Alata'ala, ra'uli':</s>
     </seg>
     <seg type="verse" id="b.LUK.2.14">
      <s id="b.LUK.2.14.1">"Mai-tamo mpo'une' Alata'ala to hi suruga!</s>
      <s id="b.LUK.2.14.2">Pai' hi dunia', tauna to napokono mporata kalompea' tuwu'."</s>
     </seg>
     <seg type="verse" id="b.LUK.2.15">
      <s id="b.LUK.2.15.1">Ngkai ree, nculii' -ramo mala'eka hilou hi suruga, pai' mohawa' -ramo topo'ewu toera, ra'uli': "Kita-mi hilou hi Betlehem mpohilo kajadia' to na'uli' -taka Pue'."</s>
     </seg>
     <seg type="verse" id="b.LUK.2.16">
      <s id="b.LUK.2.16.1">Kahilou-rami, pai' rarua' mpu'u-mi Maria pai' Yusuf, hante ana'lei-ra to turu hi rala paiwa'.</s>
     </seg>
     <seg type="verse" id="b.LUK.2.17">
      <s id="b.LUK.2.17.1">Karahilo-na ana' toei, ralolita-mi napa to na'uli' -raka mala'eka mpotompo'wiwi-i.</s>
     </seg>
     <seg type="verse" id="b.LUK.2.18">
      <s id="b.LUK.2.18.1">Konce omea tauna to mpo'epe lolita topo'ewu toera.</s>
     </seg>
     <seg type="verse" id="b.LUK.2.19">
      <s id="b.LUK.2.19.1">Aga Maria mpotimamahi hawe'ea to jadi' toe hi rala nono-na, pai' ntora napenonoi.</s>
     </seg>
     <seg type="verse" id="b.LUK.2.20">
      <s id="b.LUK.2.20.1">Nculii' -ramo topo'ewu toera, pai' halengko ohea mpo'une' pai' mpobila' Alata'ala-ramo, apa' hawe'ea to ra'epe pai' to rahilo, bate hewa to na'uli' -raka mala'eka.</s>
     </seg>
     <seg type="verse" id="b.LUK.2.21">
      <s id="b.LUK.2.21.1">Ntuku' ada-ra to Yahudi, kahono' -na walu eo umuru-na, Ana' toei ratini' pai' rahanga' -i Yesus, hanga' to nahanga' -ki mala'eka kako'ia-na napotina'i-ki tina-na.</s>
     </seg>
     <seg type="verse" id="b.LUK.2.22">
      <s id="b.LUK.2.22.1">Oti toe, rata-mi tempo-na Yusuf pai' Maria kana mpobabehi ada ka'oti-na mo'ana', ntuku' Atura Pue' to na'uki' Musa.</s>
      <s id="b.LUK.2.22.2">Nto'u toe, ana'lei-ra toe rakeni hilou hi Yerusalem bona ratonu hi Pue',</s>
     </seg>
     <seg type="verse" id="b.LUK.2.23">
      <s id="b.LUK.2.23.1">hewa to te'uki' hi rala Buku Atura Pue': "Butu dua ana' tomane to ulumua' kana ratonu hi Pue' bona jadi' bagia-na."</s>
     </seg>
     <seg type="verse" id="b.LUK.2.24">
      <s id="b.LUK.2.24.1">Rakeni wo'o pepue' -ra, ntuku' hawa' to te'uki' hi rala Buku Atura Pue': hamoko korokou ba roma'a ana' mangkebodo.</s>
     </seg>
     <seg type="verse" id="b.LUK.2.25">
      <s id="b.LUK.2.25.1">Hi Yerusalem nto'u toe, ria hadua tauna to rahanga' Simeon.</s>
      <s id="b.LUK.2.25.2">Simeon toei, tau monoa' to mengkoru hi Alata'ala.</s>
      <s id="b.LUK.2.25.3">Inoha' Tomoroli' mpodohei-i, pai' -i ncarumaka kaneo' -na rata-mi tempo-na Alata'ala mpotulungi muli Israel.</s>
     </seg>
     <seg type="verse" id="b.LUK.2.26">
      <s id="b.LUK.2.26.1">Hangkani, Inoha' Tomoroli' mpo'uli' -ki hewa toi: "Ko'ia-ko mate ane ko'ia nuhiloi Magau' Topetolo' to najanci Pue' Ala."</s>
     </seg>
     <seg type="verse" id="b.LUK.2.27">
      <s id="b.LUK.2.27.1">Jadi', nto'u-na Yusuf pai' Maria mpokeni Yesus ana'lei-ra hi Tomi Alata'ala bona ratonu hi Alata'ala ntuku' Atura Musa, Inoha' Tomoroli' mpopakeni Simeon mesua' hi Tomi Alata'ala.</s>
     </seg>
     <seg type="verse" id="b.LUK.2.28">
      <s id="b.LUK.2.28.1">Kana'ala' -nami ana'lei toei, napanawi pai' -i mpo'une' Alata'ala, na'uli':</s>
     </seg>
     <seg type="verse" id="b.LUK.2.29">
      <s id="b.LUK.2.29.1">"O Pue', nau' mate-ama, uma-pi beiwa.</s>
      <s id="b.LUK.2.29.2">Oha-mi nono-ku, apa' madupa' -mi janci-nu.</s>
     </seg>
     <seg type="verse" id="b.LUK.2.30">
      <s id="b.LUK.2.30.1">Hante mata-ku moto-mi mpohilo Topetolo' to ngkai Iko Pue',</s>
     </seg>
     <seg type="verse" id="b.LUK.2.31">
      <s id="b.LUK.2.31.1">to nuporodo hi hawe'ea manusia'.</s>
     </seg>
     <seg type="verse" id="b.LUK.2.32">
      <s id="b.LUK.2.32.1">Topetolo' toei, hewa baja to mponotohi nono tauna to bela-ra muli Israel.</s>
      <s id="b.LUK.2.32.2">Pai' -i mpokeni karabilaa' hi kai' muli Israel to nupobagia."</s>
     </seg>
     <seg type="verse" id="b.LUK.2.33">
      <s id="b.LUK.2.33.1">Tina pai' tuama ana' toei konce mpo'epe lolita Simeon mpotompo'wiwi ana' -ra.</s>
     </seg>
     <seg type="verse" id="b.LUK.2.34">
      <s id="b.LUK.2.34.1">Simeon mpogane' -ra, pai' na'uli' -ki Maria: "Ngkai Ana' -nu toii, wori' mpai' muli Israel monawu' mporata silaka, aga wori' wo'o to tehore bona mporata kalompea'.</s>
      <s id="b.LUK.2.34.2">Hi'a-mi to napelihi pai' nasuro tumai Pue' Ala, aga wori' tauna mposapuaka-i mpai',</s>
     </seg>
     <seg type="verse" id="b.LUK.2.35">
      <s id="b.LUK.2.35.1">alaa-na telohu-mi ihi' nono-ra.</s>
      <s id="b.LUK.2.35.2">Hiaa' iko Maria, narumpa' -ko-hana mpai' kasusaa' nono, hewa to rajalo piho'."</s>
     </seg>
     <seg type="verse" id="b.LUK.2.37">
      <s id="b.LUK.2.37.1">Nto'u karata-ra Yusuf pai' Maria hi Tomi Alata'ala toe, ria wo'o-hawo hi ree hadua nabi tobine to tu'a lia-mi.</s>
      <s id="b.LUK.2.37.2">Hanga' -na Hana, ana' Fanuel, ngkai posantina-na Asyer.</s>
      <s id="b.LUK.2.37.3">Nto'u toe, umuru-na walu mpulu' opo' mpae.</s>
      <s id="b.LUK.2.37.4">Pitu mpae-i-wadi motomanei.</s>
      <s id="b.LUK.2.37.5">Ngkai ree, balu-imi pai' uma-ipi motomanei.</s>
      <s id="b.LUK.2.37.6">Tida oa' -i hi Tomi Alata'ala, hi eo-na hi bengi-na ntora mosampaya pai' mopuasa' -i mepue' hi Pue' Ala.</s>
     </seg>
     <seg type="verse" id="b.LUK.2.38">
      <s id="b.LUK.2.38.1">Jadi', nto'u Yusuf pai' Maria hi Tomi Alata'ala toe, rata wo'o-imi-hawo Hana, mpo'uli' tarima kasi hi Alata'ala, pai' ntora mpotompo'wiwi Ana' toei hi hawe'ea tauna to mpopea tempo-na Alata'ala mpobahaka to Yerusalem ngkai bali' -ra.</s>
     </seg>
     <seg type="verse" id="b.LUK.2.39">
      <s id="b.LUK.2.39.1">Ka'oti-ra Yusuf pai' Maria mpobabehi hawe'ea to ratuntu' hi rala Buku Atura Pue', nculii' -ramo hilou hi ngata Nazaret hi tana' Galilea.</s>
     </seg>
     <seg type="verse" id="b.LUK.2.40">
      <s id="b.LUK.2.40.1">Ana' -ra toei, kaboo-bohea pai' karoo-rohoa.</s>
      <s id="b.LUK.2.40.2">Monoto lia nono-na, pai' Alata'ala mpogane' -i.</s>
     </seg>
     <seg type="verse" id="b.LUK.2.41">
      <s id="b.LUK.2.41.1">Butu mpae-na, tina pai' tuama-na Yesus hilou hi Yerusalem mpokaralai eo bohe to Yahudi to rahanga' Eo Paskah.</s>
     </seg>
     <seg type="verse" id="b.LUK.2.42">
      <s id="b.LUK.2.42.1">Hono' -mi hampulu' rompae umuru-na Yesus, hilou wo'o-ramo ngkaralai eo bohe toe hewa kabiasaa-ra.</s>
     </seg>
     <seg type="verse" id="b.LUK.2.43">
      <s id="b.LUK.2.43.1">Katimpaliu-na eo bohe toe, nculii' -ramo hilou mpotoa' ngata-ra.</s>
      <s id="b.LUK.2.43.2">Aga Yesus-hana, uma-i mpotuku' -ra.</s>
      <s id="b.LUK.2.43.3">Hi ria-i-pidi hi Yerusalem, aga uma ra'incai totu'a-na.</s>
     </seg>
     <seg type="verse" id="b.LUK.2.44">
      <s id="b.LUK.2.44.1">Ra'uli' -rawo, metuku' moto-i dohe doo hampomakoa' -ra.</s>
      <s id="b.LUK.2.44.2">Ha'eo-ramo momako', lako' rapali' -idi hi doo-ra pai' ompi' -ra.</s>
     </seg>
     <seg type="verse" id="b.LUK.2.45">
      <s id="b.LUK.2.45.1">Aga uma-i raruai'.</s>
      <s id="b.LUK.2.45.2">Toe pai' nculii' -ra hi Yerusalem mpopali' -i.</s>
     </seg>
     <seg type="verse" id="b.LUK.2.46">
      <s id="b.LUK.2.46.1">Tolu eo-ramo mepali', lako' rarua' -idi hi Tomi Alata'ala.</s>
      <s id="b.LUK.2.46.2">Mohura-i hi laintongo' guru agama, mpe'epei pai' mepekune'.</s>
     </seg>
     <seg type="verse" id="b.LUK.2.47">
      <s id="b.LUK.2.47.1">Hawe'ea tauna to mpo'epe-i mpo'uli': "Uma mowo kapante-nae'!</s>
      <s id="b.LUK.2.47.2">Uma mowo kamonoto tompoi' -na!"</s>
     </seg>
     <seg type="verse" id="b.LUK.2.48">
      <s id="b.LUK.2.48.1">Konce tina pai' tuama-na mpohilo-i.</s>
      <s id="b.LUK.2.48.2">Na'uli' tina-na: "Uto', napa-di-kona pai' nupohewa toe-kaie!</s>
      <s id="b.LUK.2.48.3">Kai' tuama-nu, sese' -kai mpopali' -ko!"</s>
     </seg>
     <seg type="verse" id="b.LUK.2.49">
      <s id="b.LUK.2.49.1">Na'uli' -raka: "Ha napa pai' nipali' -a?</s>
      <s id="b.LUK.2.49.2">Ha uma ni'incai kana hi rala tomi Tuama-kua?"</s>
     </seg>
     <seg type="verse" id="b.LUK.2.50">
      <s id="b.LUK.2.50.1">Tapi' uma rapaha batua lolita-na.</s>
     </seg>
     <seg type="verse" id="b.LUK.2.51">
      <s id="b.LUK.2.51.1">Oti toe, hidohea-ramo nculii' hilou hi Nazaret, pai' bate mengkoru-i hi hawa' tina pai' tuama-na.</s>
      <s id="b.LUK.2.51.2">Tina-na mpotimamahi hawe'ea to jadi' toe hi rala nono-na.</s>
     </seg>
     <seg type="verse" id="b.LUK.2.52">
      <s id="b.LUK.2.52.1">Yesus kaboo-bohea pai' kamonoo-notoa nono-na.</s>
      <s id="b.LUK.2.52.2">Alata'ala mpokono-i, wae wo'o manusia'.</s>
     </seg>
    </div>
    <div type="chapter" id="b.LUK.3">
     <seg type="verse" id="b.LUK.3.1">
      <s id="b.LUK.3.1.1">Hi kahampulu' lima mpae-na poparenta Kaisar Tiberius hi ngata Roma, Pontius Pilatus jadi' gubernur hi tana' Yudea pai' Herodes Antipas to moparenta hi Galilea.</s>
      <s id="b.LUK.3.1.2">Filipus ompi' -na Herodes moparenta hi Iturea pai' hi Trakhonitis, pai' Lisanias moparenta hi Abilene.</s>
     </seg>
     <seg type="verse" id="b.LUK.3.2">
      <s id="b.LUK.3.2.1">To jadi' Imam Bohe nto'u toe, Hanas pai' Kayafas.</s>
      <s id="b.LUK.3.2.2">Hi mpae tohe'e, Alata'ala mpoparata lolita-na hi Yohanes ana' Zakharia hi papada to wao'.</s>
     </seg>
     <seg type="verse" id="b.LUK.3.3">
      <s id="b.LUK.3.3.1">Jadi', momako' -imi Yohanes mure' -nca'u ue Yordan mpoparata Lolita Alata'ala hi ntodea, na'uli': "Medea-mokoi ngkai jeko' -ni, pai' kana tumai-koi kuniu', bona Alata'ala mpo'ampungi jeko' -ni."</s>
     </seg>
     <seg type="verse" id="b.LUK.3.4">
      <s id="b.LUK.3.4.1">Yohanes toei mpopadupa' napa to te'uki' hi rala sura nabi Yesaya owi, moni-na hewa toi: Ria tauna to mekio' hi papada to wao', na'uli': `Neo' rata-imi Pue'!</s>
      <s id="b.LUK.3.4.2">Porodo ami' -miki ohea-na!</s>
      <s id="b.LUK.3.4.3">Nipakalempe ami' -mi ohea to natara mpai'!</s>
     </seg>
     <seg type="verse" id="b.LUK.3.5">
      <s id="b.LUK.3.5.1">To lobu' -na kana ra'ihii', to molangko pai' to pabulu' -bulu' kana rapohimpaya'.</s>
      <s id="b.LUK.3.5.2">To pahiku-hiku rapomonoa', pai' to moloke' -loke' rapokalempe.</s>
     </seg>
     <seg type="verse" id="b.LUK.3.6">
      <s id="b.LUK.3.6.1">Oti toe, hawe'ea manusia' mpohilo Alata'ala mpohore ntodea-na ngkai jeko' -ra.'"</s>
     </seg>
     <seg type="verse" id="b.LUK.3.7">
      <s id="b.LUK.3.7.1">Wori' tauna tumai mpopeniu' hi Yohanes.</s>
      <s id="b.LUK.3.7.2">Na'uli' Yohanes mpo'uli' -raka: "He koi' to bengku' gau' -ni!</s>
      <s id="b.LUK.3.7.3">Napa pai' tumai-koie?</s>
      <s id="b.LUK.3.7.4">Ba ni'uli' -koina, ma'ala mpai' nipasalewa roe Pue' Ala to neo' mporumpa' -koi?</s>
     </seg>
     <seg type="verse" id="b.LUK.3.8">
      <s id="b.LUK.3.8.1">Ane bongko medea-mokoi ngkai jeko' -ni, babehi-mokoi gau' to lompe'.</s>
      <s id="b.LUK.3.8.2">Pai' neo' nipoperaha kamuli-na Abraham-koi!</s>
      <s id="b.LUK.3.8.3">Bona ni'inca: muli Abraham bisa napajadi' Alata'ala ngkai watu-watu toe lau.</s>
     </seg>
     <seg type="verse" id="b.LUK.3.9">
      <s id="b.LUK.3.9.1">Neo' rata-mi pehuku' Alata'ala!</s>
      <s id="b.LUK.3.9.2">Pehuku' -na hewa pati to rodo ami' -mi hi tawu kaju.</s>
      <s id="b.LUK.3.9.3">Butu ngkaju-na to uma lompe' wua' -na, bate ratoki pai' ratene' hi rala apu."</s>
     </seg>
     <seg type="verse" id="b.LUK.3.10">
      <s id="b.LUK.3.10.1">Ntodea mpekune' Yohanes, ra'uli': "Ane wae, napa-kaiwo to kana kibabehi?"</s>
     </seg>
     <seg type="verse" id="b.LUK.3.11">
      <s id="b.LUK.3.11.1">Na'uli' Yohanes: "Hema-koi to rontonga' baju-ni, hantonga' wai' -raka-rawo to uma nakariai.</s>
      <s id="b.LUK.3.11.2">Pai' tauna to ria pongkoni' -ra, bagii-ra-rawo to uma ria pongkoni' -ra."</s>
     </seg>
     <seg type="verse" id="b.LUK.3.12">
      <s id="b.LUK.3.12.1">Rata wo'o-ra-rawo topesingara' paja' mpopeniu' hi Yohanes.</s>
      <s id="b.LUK.3.12.2">Mepekune' -ra, ra'uli': "Guru, napa-kaiwo to kana kibabehi-e?"</s>
     </seg>
     <seg type="verse" id="b.LUK.3.13">
      <s id="b.LUK.3.13.1">Natompoi' -ra: "Neo' -koi mesingara' melabi ngkai to rapakatantu topoparenta."</s>
     </seg>
     <seg type="verse" id="b.LUK.3.14">
      <s id="b.LUK.3.14.1">Rata wo'o-ra-rawo tantara mpekune' -i, ra'uli': "Hiaa' beiwa wo'o-ka-kaiwo kai'!</s>
      <s id="b.LUK.3.14.2">Napa-kaiwo to kana kibabehi-e?"</s>
      <s id="b.LUK.3.14.3">Na'uli' -raka: "Neo' -koi mporampaki rewa doo, pai' neo' mpo'ekahi ntodea bona rawai' -koi doi.</s>
      <s id="b.LUK.3.14.4">Hangkuja-mi-hawo gaji' -ni, tarima-mi hante kagoea' nono."</s>
     </seg>
     <seg type="verse" id="b.LUK.3.15">
      <s id="b.LUK.3.15.1">Nto'u toe, ntodea ntora mpopea karata-na Magau' Topetolo' to najanci Alata'ala.</s>
      <s id="b.LUK.3.15.2">Hawe'ea-ra mepekune' hi rala nono-ra, meka' ba lue' Yohanes lau-mi Magau' Topetolo' to rapopea toe.</s>
     </seg>
     <seg type="verse" id="b.LUK.3.16">
      <s id="b.LUK.3.16.1">Toe pai' Yohanes mpo'uli' -raka omea: "Ane aku' -le, mponiu' -koi hante ue-wadi, tanda kamedea-ni ngkai jeko' -ni.</s>
      <s id="b.LUK.3.16.2">Tapi' tumai-i mpai' to meliu kuasa-na ngkai aku'.</s>
      <s id="b.LUK.3.16.3">Bangku' jadi' pahawaa' -na to mpobongka koloro sapatu' -na, uma-a-kuwo natao.</s>
      <s id="b.LUK.3.16.4">Hi'a mpai' to mponiu' -koi hante Inoha' Tomoroli' pai' hante apu.</s>
     </seg>
     <seg type="verse" id="b.LUK.3.17">
      <s id="b.LUK.3.17.1">Hi'a ma'ala rarapai' -ki tauna to mpowiri' pae.</s>
      <s id="b.LUK.3.17.2">Nagaa' pae to mo'ihi ngkai to lopa' -na duu' -na me'itu'.</s>
      <s id="b.LUK.3.17.3">Pae to mo'ihi napuna' hi rala wilulu-na, pai' to lopa' -na nasuwe hi rala apu to jela' ncuu duu' kahae-hae-na."</s>
     </seg>
     <seg type="verse" id="b.LUK.3.18">
      <s id="b.LUK.3.18.1">Hewa toei Yohanes mpokeni Kareba Lompe' hi ntodea, pai' naparesai' -ra nte wori' nyala tudui' -na.</s>
     </seg>
     <seg type="verse" id="b.LUK.3.19">
      <s id="b.LUK.3.19.1">Pai' nakamaro wo'o kasalaa' -na Herodes Antipas, topoparenta hi tana' Galilea, apa' Herodes mpo'ago pai' mpotobine Herodias, tobine ompi' -na moto.</s>
      <s id="b.LUK.3.19.2">Yohanes mpokamaro-i sabana gau' -na toe, pai' sabana hawe'ea gau' -na to dada'a ntani' -na.</s>
     </seg>
     <seg type="verse" id="b.LUK.3.20">
      <s id="b.LUK.3.20.1">Jadi', kana'epe-na Herodes pekamaro Yohanes toe, uma-di nabalii' gau' -na to dada'a, nadonihii lau-di: nahoko' lau-imi Yohanes pai' -i natarungku'.</s>
     </seg>
     <seg type="verse" id="b.LUK.3.21">
      <s id="b.LUK.3.21.1">Kako'ia-na Yohanes ratarungku', bula-na meniu' -pidi mponiu' ntodea, Yesus wo'o-hawo tumai mpopeniu'.</s>
      <s id="b.LUK.3.21.2">Ka'oti-nai raniu', bula-na mosampaya, muu-mule' tebea-mi langi',</s>
     </seg>
     <seg type="verse" id="b.LUK.3.22">
      <s id="b.LUK.3.22.1">pai' Inoha' Tomoroli' mana'u tumai dungku hi Yesus, lence-na hewa danci mangkebodo.</s>
      <s id="b.LUK.3.22.2">Pai' Alata'ala mololita ngkai suruga mpo'uli' -ki Yesus: "Iko toi-mi Ana' -ku to kupe'ahi'.</s>
      <s id="b.LUK.3.22.3">Iko-mi to mpakagoe' nono-ku."</s>
     </seg>
     <seg type="verse" id="b.LUK.3.23">
      <s id="b.LUK.3.23.1">Nto'u umuru Yesus kira-kira tolu mpulu' mpae, natepu'u-mi pobago-na.</s>
      <s id="b.LUK.3.23.2">Ntuku' pomporataa tauna, Yesus ana' Yusuf, Yusuf ana' Eli,</s>
     </seg>
     <seg type="verse" id="b.LUK.3.24">
      <s id="b.LUK.3.24.1">Eli ana' Matat, Matat ana' Lewi, Lewi ana' Malkhi, Malkhi ana' Yanai, Yanai ana' Yusuf,</s>
     </seg>
     <seg type="verse" id="b.LUK.3.25">
      <s id="b.LUK.3.25.1">Yusuf ana' Matica, Matica ana' Amos, Amos ana' Nahum, Nahum ana' Hesli, Hesli ana' Nagai,</s>
     </seg>
     <seg type="verse" id="b.LUK.3.26">
      <s id="b.LUK.3.26.1">Nagai ana' Maat, Maat ana' Matica, Matica ana' Simei, Simei ana' Yosekh, Yosekh ana' Yoda,</s>
     </seg>
     <seg type="verse" id="b.LUK.3.27">
      <s id="b.LUK.3.27.1">Yoda ana' Yohanan, Yohanan ana' Resa, Resa ana' Zerubabel, Zerubabel ana' Sealtiel, Sealtiel ana' Neri,</s>
     </seg>
     <seg type="verse" id="b.LUK.3.28">
      <s id="b.LUK.3.28.1">Neri ana' Malkhi, Malkhi ana' Adi, Adi ana' Kosam, Kosam ana' Elmadam, Elmadam ana' Er,</s>
     </seg>
     <seg type="verse" id="b.LUK.3.29">
      <s id="b.LUK.3.29.1">Er ana' Yesua, Yesua ana' Eliezer, Eliezer ana' Yorim, Yorim ana' Matat, Matat ana' Lewi,</s>
     </seg>
     <seg type="verse" id="b.LUK.3.30">
      <s id="b.LUK.3.30.1">Lewi ana' Simeon, Simeon ana' Yehuda, Yehuda ana' Yusuf, Yusuf ana' Yonam, Yonam ana' Elyakim,</s>
     </seg>
     <seg type="verse" id="b.LUK.3.31">
      <s id="b.LUK.3.31.1">Elyakim ana' Melea, Melea ana' Mina, Mina ana' Matata, Matata ana' Natan, Natan ana' Daud,</s>
     </seg>
     <seg type="verse" id="b.LUK.3.32">
      <s id="b.LUK.3.32.1">Daud ana' Isai, Isai ana' Obed, Obed ana' Boas, Boas ana' Salmon, Salmon ana' Nahason,</s>
     </seg>
     <seg type="verse" id="b.LUK.3.33">
      <s id="b.LUK.3.33.1">Nahason ana' Aminadab, Aminadab ana' Admin, Admin ana' Arni, Arni ana' Hezron, Hezron ana' Peres, Peres ana' Yehuda,</s>
     </seg>
     <seg type="verse" id="b.LUK.3.34">
      <s id="b.LUK.3.34.1">Yehuda ana' Yakub, Yakub ana' Ishak, Ishak ana' Abraham, Abraham ana' Terah, Terah ana' Nahor,</s>
     </seg>
     <seg type="verse" id="b.LUK.3.35">
      <s id="b.LUK.3.35.1">Nahor ana' Serug, Serug ana' Rehu, Rehu ana' Peleg, Peleg ana' Eber, Eber ana' Salmon,</s>
     </seg>
     <seg type="verse" id="b.LUK.3.36">
      <s id="b.LUK.3.36.1">Salmon ana' Kenan, Kenan ana' Arpakhsad, Arpakhsad ana' Sem, Sem ana' Nuh, Nuh ana' Lamekh,</s>
     </seg>
     <seg type="verse" id="b.LUK.3.37">
      <s id="b.LUK.3.37.1">Lamekh ana' Metusalah, Metusalah ana' Henokh, Henokh ana' Yared, Yared ana' Mahalaleel, Mahalaleel ana' Kenan,</s>
     </seg>
     <seg type="verse" id="b.LUK.3.38">
      <s id="b.LUK.3.38.1">Kenan ana' Enos, Enos ana' Set, Set ana' Adam, Adam ana' Alata'ala.</s>
     </seg>
    </div>
    <div type="chapter" id="b.LUK.4">
     <seg type="verse" id="b.LUK.4.1">
      <s id="b.LUK.4.1.1">Pe'ongko' -na Yesus ngkai ue Yordan, Inoha' Tomoroli' mpokuasai-i pai' mpakeni-i hilou hi papada to wao'.</s>
     </seg>
     <seg type="verse" id="b.LUK.4.2">
      <s id="b.LUK.4.2.1">Mo'oha' -i hi ria opo' mpulu' bengi, pai' -i nasori Magau' Anudaa'.</s>
      <s id="b.LUK.4.2.2">Kahae-na toe, uma ria hanyalaa to nakoni'.</s>
      <s id="b.LUK.4.2.3">Timpaliu opo' mpulu' bengi toe, mo'oro' -imi.</s>
     </seg>
     <seg type="verse" id="b.LUK.4.3">
      <s id="b.LUK.4.3.1">Na'uli' Magau' Anudaa' mpo'uli' -ki Yesus: "Ane Ana' Alata'ala mpu'u-ko, wae-pi hubui watu toe mewali pongkoni'!"</s>
     </seg>
     <seg type="verse" id="b.LUK.4.4">
      <s id="b.LUK.4.4.1">Natompoi' Yesus: "Hi rala Buku Tomoroli' te'uki' hewa toi: `Manusia' uma tuwu' ngkai pongkoni' -wadi.'"</s>
     </seg>
     <seg type="verse" id="b.LUK.4.5">
      <s id="b.LUK.4.5.1">Oti toe, Magau' Anudaa' mpokeni-i hilou hi kalangkoa-na.</s>
      <s id="b.LUK.4.5.2">Hampinisi mata-wadi napopohiloi-i hawe'ea kamagaua' hi dunia',</s>
     </seg>
     <seg type="verse" id="b.LUK.4.6">
      <s id="b.LUK.4.6.1">pai' na'uli' -ki: "Kuasa mpoparentai hawe'ea kamagaua' toera lau pai' hawe'ea ka'uaa' -na, kuwai' -koko Iko omea-mi mpai', apa' aku' omea pue' -na, pai' ma'ala kupewai' hi hema konoa-ku.</s>
     </seg>
     <seg type="verse" id="b.LUK.4.7">
      <s id="b.LUK.4.7.1">Jadi', ane mepue' -ko hi aku', kuwai' -koko Iko omea-mi toe lau."</s>
     </seg>
     <seg type="verse" id="b.LUK.4.8">
      <s id="b.LUK.4.8.1">Natompoi' Yesus: "Hi rala Buku Tomoroli' te'uki' hewa toi: `Kana mepue' -ta hi Pue' -ta, Pue' Ala.</s>
      <s id="b.LUK.4.8.2">Muntu' Hi'a-wadi to natao tapengkorui.'"</s>
     </seg>
     <seg type="verse" id="b.LUK.4.9">
      <s id="b.LUK.4.9.1">Oti toe, Magau' Anudaa' mpopakeni-i hilou hi Yerusalem, napopokore-i hi lolo wumu Tomi Alata'ala, pai' na'uli' -ki: "Ane Ana' Alata'ala mpu'u-ko, mengkanawu' -ko pe' ngkai rei!</s>
     </seg>
     <seg type="verse" id="b.LUK.4.10">
      <s id="b.LUK.4.10.1">Uma-ko mpai' moapa, apa' ria te'uki' hi rala Buku Tomoroli': `Pue' Ala mpohubui mala'eka-na mpetalawai' -ko, bona neo' -ko silaka.</s>
     </seg>
     <seg type="verse" id="b.LUK.4.11">
      <s id="b.LUK.4.11.1">Rahorongko-ko, bona witi' -nu uma dungku hi watu.'"</s>
     </seg>
     <seg type="verse" id="b.LUK.4.12">
      <s id="b.LUK.4.12.1">Natompoi' Yesus: "Te'uki' wo'o hewa toi: `Neo' tasori Pue' -ta, Pue' Ala.'"</s>
     </seg>
     <seg type="verse" id="b.LUK.4.13">
      <s id="b.LUK.4.13.1">Ka'oti-na Magau' Anudaa' mposori Yesus hante hawe'ea pesori toe, malai-imi mpopea loga to lompe'.</s>
     </seg>
     <seg type="verse" id="b.LUK.4.14">
      <s id="b.LUK.4.14.1">Oti toe, Yesus nakuasai Inoha' Tomoroli', pai' -i nculii' hilou hi tana' Galilea.</s>
      <s id="b.LUK.4.14.2">Hi humalili' Galilea, molele-mi kareba to mpo'uli' napa to nababehi.</s>
     </seg>
     <seg type="verse" id="b.LUK.4.15">
      <s id="b.LUK.4.15.1">Metudui' -i hi tomi-tomi posampayaa to Yahudi, pai' hawe'ea tauna mpo'une' -i.</s>
     </seg>
     <seg type="verse" id="b.LUK.4.16">
      <s id="b.LUK.4.16.1">Hilou-imi Yesus hi Nazaret, ngata kabohea-na.</s>
      <s id="b.LUK.4.16.2">Pai' hewa kabiasaa-na, mesua' -imi hi tomi posampayaa hi Eo Sabat, eo pepuea' -ra to Yahudi.</s>
      <s id="b.LUK.4.16.3">Mokore-imi bona mpobasa Buku Tomoroli'.</s>
     </seg>
     <seg type="verse" id="b.LUK.4.17">
      <s id="b.LUK.4.17.1">Ratonu-ki sura nabi Yesaya.</s>
      <s id="b.LUK.4.17.2">Napali' duu' -na mporua' lolita tohe'i:</s>
     </seg>
     <seg type="verse" id="b.LUK.4.18">
      <s id="b.LUK.4.18.1">"Inoha' Pue' Ala hompo hi Aku', apa' nawati' -ama mpokeni Kareba Lompe' hi tauna to mpe'ahii' tuwu' -ra.</s>
      <s id="b.LUK.4.18.2">Nasuro-a mpo'uli' -raka to ratawani: `Tebahaka-mokoi!'</s>
      <s id="b.LUK.4.18.3">Nasuro-a mpo'uli' -raka towero: `Pehilo-mokoi!'</s>
      <s id="b.LUK.4.18.4">Nahubui-a mpobahaka-ra to rapobatua.</s>
     </seg>
     <seg type="verse" id="b.LUK.4.19">
      <s id="b.LUK.4.19.1">Nahubui-a mpopalele kareba-na, karata-nami tempo-na Pue' mpopohiloi ahi' -na hi ntodea-na."</s>
     </seg>
     <seg type="verse" id="b.LUK.4.20">
      <s id="b.LUK.4.20.1">Ka'oti-na nabasa toe we'i, nalulu nculii' -mi sura toe, natonu-ki pue' bago, pai' -i mohura bona metudui'.</s>
      <s id="b.LUK.4.20.2">Hawe'ea tauna to hi rala tomi posampayaa toe mpodulu mponaa-i doko' mpo'epe lolita-na.</s>
     </seg>
     <seg type="verse" id="b.LUK.4.21">
      <s id="b.LUK.4.21.1">Na'uli' -miraka: "Eo toe lau, madupa' -mi lolita Buku Tomoroli' toe, nto'u kani'epe-na kubasa we'i."</s>
     </seg>
     <seg type="verse" id="b.LUK.4.22">
      <s id="b.LUK.4.22.1">Konce omea-ramo to mpo'epe-i, ra'uli': "Lompe' lia pololita-na!</s>
      <s id="b.LUK.4.22.2">Uma mowo kanoto-na!</s>
      <s id="b.LUK.4.22.3">Hiaa' bo ana' Yusuf-i-wadi-hawo."</s>
     </seg>
     <seg type="verse" id="b.LUK.4.23">
      <s id="b.LUK.4.23.1">Ngkai ree, na'uli' mpo'uli' -raka: "Bate ria-koi mpai' to mpo'uli' -ka walatu tohe'i: `Ee dokter, paka'uri' moto-mi-kowo woto-nu!</s>
      <s id="b.LUK.4.23.2">Ane bongko nabi mpu'u-ko, anu mekoncehi to ki'epe nubabehi hi Kapernaum, babehi wo'o hi rehe'i hi ngata-nu moto.'"</s>
     </seg>
     <seg type="verse" id="b.LUK.4.24">
      <s id="b.LUK.4.24.1">Na'uli' tena-raka Yesus: "Mpu'u ku'uli' -kokoi, uma ria nabi to rabila' hi ngata-na moto.</s>
     </seg>
     <seg type="verse" id="b.LUK.4.25">
      <s id="b.LUK.4.25.1">Makono mpu'u lolita-ku toi: napa to jadi' tempo toi, bate hewa to jadi' hi tempo-na nabi Elia owi.</s>
      <s id="b.LUK.4.25.2">Nto'u toe, tolu mpae ono mula hangaa mara eo, alaa-na rata oro' bohe hi hawe'ea ngata.</s>
      <s id="b.LUK.4.25.3">Wori' moto tobine tobalu hi tana' Israel to mpe'ahii' tuwu' -ra nto'u toe.</s>
     </seg>
     <seg type="verse" id="b.LUK.4.26">
      <s id="b.LUK.4.26.1">Tapi' Pue' Ala uma mpohubui Elia mpotulungi haduaa ngkai tobalu toera.</s>
      <s id="b.LUK.4.26.2">To nahubui-ki hilou hi ngata Sarfat, mpotulungi hadua tobine tobalu to Sidon, bela-i-hana to Israel.</s>
     </seg>
     <seg type="verse" id="b.LUK.4.27">
      <s id="b.LUK.4.27.1">Wae wo'o nto'u nabi Elisa owi, wori' moto topohaki' poko' hi tana' Israel.</s>
      <s id="b.LUK.4.27.2">Aga uma-ra haduaa to napaka'uri' nabi Elisa.</s>
      <s id="b.LUK.4.27.3">Muntu' Naaman, tauna to Siria."</s>
     </seg>
     <seg type="verse" id="b.LUK.4.28">
      <s id="b.LUK.4.28.1">Mpo'epe lolita-na Yesus toe we'i, moroe lia-ramo hawe'ea tauna to hi rala tomi posampayaa.</s>
     </seg>
     <seg type="verse" id="b.LUK.4.29">
      <s id="b.LUK.4.29.1">Pokore-rami mpopalai-i hilou hi mali ngata, pai' rakeni hilou hi bingke-na, apa' ngata-ra hi lolo bulu'.</s>
      <s id="b.LUK.4.29.2">Patuju-ra ke mpotulaka-i hi bingke-na bona mate-i.</s>
     </seg>
     <seg type="verse" id="b.LUK.4.30">
      <s id="b.LUK.4.30.1">Ntaa' we'i, Yesus mako' mpe'olo' tauna to wori', pai' nculi' palai-nami.</s>
     </seg>
     <seg type="verse" id="b.LUK.4.31">
      <s id="b.LUK.4.31.1">Oti toe, Yesus hilou hi ngata Kapernaum hi tana' Galilea.</s>
      <s id="b.LUK.4.31.2">Karata-na hi ree, metudui' wo'o-i hi tomi posampayaa hi Eo Sabat.</s>
     </seg>
     <seg type="verse" id="b.LUK.4.32">
      <s id="b.LUK.4.32.1">Konce-ramo tauna to mpo'epe tudui' -na, apa' mololita-i hewa tauna to mokuasa.</s>
     </seg>
     <seg type="verse" id="b.LUK.4.33">
      <s id="b.LUK.4.33.1">Ria wo'o hi ree hadua tauna to napesuai' seta to dada'a lia.</s>
      <s id="b.LUK.4.33.2">Mejeu' -imi na'uli':</s>
     </seg>
     <seg type="verse" id="b.LUK.4.34">
      <s id="b.LUK.4.34.1">"Ee Yesus to Nazaret Doko' nupopai-dakaie?</s>
      <s id="b.LUK.4.34.2">Ba doko' nuropuhi-dakaie?</s>
      <s id="b.LUK.4.34.3">Ku'inca moto-kole, ka'Iko-na Suro to moroli' ngkai Alata'ala-e."</s>
     </seg>
     <seg type="verse" id="b.LUK.4.35">
      <s id="b.LUK.4.35.1">Yesus mpo'uli' -ki seta toei: "Ngkaba'i-ko!</s>
      <s id="b.LUK.4.35.2">Palai-ko ngkai tauna tetui!"</s>
      <s id="b.LUK.4.35.3">Seta to mpesuai' tau toei mpodungka-i hi laintongo' ntodea, pai' -i malai, aga uma-i napopai-pai.</s>
     </seg>
     <seg type="verse" id="b.LUK.4.36">
      <s id="b.LUK.4.36.1">Konce omea-ramo tauna to mpohilo, pai' momepololitai-ramo, ra'uli': "Uma mowo kabaraka' lolita-nae'!</s>
      <s id="b.LUK.4.36.2">Napake' kuasa-na mpopalai anudaa', malai mpu'u-ramo-rana."</s>
     </seg>
     <seg type="verse" id="b.LUK.4.37">
      <s id="b.LUK.4.37.1">Ngkai ree, molele-mi kareba hiapa-apa hi tana' Galilea, to mpo'uli' napa to nababehi Yesus.</s>
     </seg>
     <seg type="verse" id="b.LUK.4.38">
      <s id="b.LUK.4.38.1">Oti toe, malai-imi Yesus ngkai rala tomi posampayaa, hilou hi tomi Simon.</s>
      <s id="b.LUK.4.38.2">Nto'u toe, piniana-na Simon tobine ngkelengi' gaga.</s>
      <s id="b.LUK.4.38.3">Jadi' merapi' -ra hi Yesus bona natulungi-i-hawo.</s>
     </seg>
     <seg type="verse" id="b.LUK.4.39">
      <s id="b.LUK.4.39.1">Lou-imi Yesus mokore hi ncori poturua-na, pai' na'uli': "Palai-ko haki'!"</s>
      <s id="b.LUK.4.39.2">Ncaliu mo'uri' -imi, pai' memata-i mpolayani-ra.</s>
     </seg>
     <seg type="verse" id="b.LUK.4.40">
      <s id="b.LUK.4.40.1">Limpa-mi eo, wori' tauna tumai hi Yesus, mpokeni hawe'ea ompi' -ra to peda' hante wori' nyala haki' -ra.</s>
      <s id="b.LUK.4.40.2">Naganga-ra butu dua-na pai' napaka'uri' -ra.</s>
     </seg>
     <seg type="verse" id="b.LUK.4.41">
      <s id="b.LUK.4.41.1">Pai' wori' wo'o seta napopalai ngkai tauna to rapesuai'.</s>
      <s id="b.LUK.4.41.2">Seta to napopalai toera, kaka'au-au-ra, ra'uli': "Iko-mi Ana' Alata'ala!"</s>
      <s id="b.LUK.4.41.3">Aga natagi mpu'u-ra bona neo' -ra mololita, apa' ra'inca Kahi'a-na Magau' Topetolo'.</s>
     </seg>
     <seg type="verse" id="b.LUK.4.42">
      <s id="b.LUK.4.42.1">Kamepulo-na, malai-imi Yesus ngkai ngata toe, hilou hi kawaoa' -na.</s>
      <s id="b.LUK.4.42.2">Wori' tauna mpali' -i, duu' -na rarua' -i.</s>
      <s id="b.LUK.4.42.3">Merapi' -ra bona neo' -ipi mpalahii-ra.</s>
     </seg>
     <seg type="verse" id="b.LUK.4.43">
      <s id="b.LUK.4.43.1">Tapi' na'uli' mpo'uli' -raka: "Kana hilou wo'o-a hi ngata-ngata ntani' -na, mpoparata-raka kareba lompe' to mpo'uli' neo' rata-mi tempo-na Alata'ala jadi' Magau' hi dunia'.</s>
      <s id="b.LUK.4.43.2">Apa' toe-mi patuju-na Alata'ala mposuro-a tumai."</s>
     </seg>
     <seg type="verse" id="b.LUK.4.44">
      <s id="b.LUK.4.44.1">Ngkai ree, Yesus hilou mpokeni Lolita Pue' hi tomi posampayaa hobo' hi tana' Yudea.</s>
     </seg>
    </div>
    <div type="chapter" id="b.LUK.5">
     <seg type="verse" id="b.LUK.5.1">
      <s id="b.LUK.5.1.1">Hangkani, bula-na Yesus mokore hi wiwi' rano Genesaret, wori' tauna mome'upi' doko' mpo'epe Lolita Alata'ala.</s>
     </seg>
     <seg type="verse" id="b.LUK.5.2">
      <s id="b.LUK.5.2.1">Mpohilo-i romeha' sakaya hi wiwi' rano.</s>
      <s id="b.LUK.5.2.2">Nto'u toe, topebau' mencore ngkai sakaya-ra hilou hi role-na mpobohoi' jala' -ra.</s>
     </seg>
     <seg type="verse" id="b.LUK.5.3">
      <s id="b.LUK.5.3.1">Hilou-imi Yesus mpohawi' sakaya to hameha', sakaya-na Simon, pai' naperapi' bona Simon mpotoko sakaya ngkai wiwi' rano hangkedi'.</s>
      <s id="b.LUK.5.3.2">Oti toe, pai' mohura-imi hi rala sakaya mpotudui' ntodea.</s>
     </seg>
     <seg type="verse" id="b.LUK.5.4">
      <s id="b.LUK.5.4.1">Kahudu-na metudui', na'uli' mpo'uli' -ki Simon: "Toko tena hilou hi kanalaa-na, pai' tene' jala' -ni bona mporata-koi bau'."</s>
     </seg>
     <seg type="verse" id="b.LUK.5.5">
      <s id="b.LUK.5.5.1">Na'uli' Simon: "Guru, hamengia-makai ngone mobago, aga uma hama'aa ihi' jala' -kai.</s>
      <s id="b.LUK.5.5.2">Aga nau' wae, kutene' moto, lawi' nuhubui-kai."</s>
     </seg>
     <seg type="verse" id="b.LUK.5.6">
      <s id="b.LUK.5.6.1">Ngkai ree, karatene' -na jala' -ra, wori' mpu'u-mi bau' to mesua' hi rala-na, alaa-na ntepu'u morenta-mi jala' -ra.</s>
     </seg>
     <seg type="verse" id="b.LUK.5.7">
      <s id="b.LUK.5.7.1">Mekawe-ra hi doo-ra to hi rala sakaya kahameha' -na bona tumai mengawa'.</s>
      <s id="b.LUK.5.7.2">Tumai mpu'u-ramo-rawo pai' ra'ihii' -mi sakaya romehaa', duu' -na neo' matala nakeni katomo-na.</s>
     </seg>
     <seg type="verse" id="b.LUK.5.8">
      <s id="b.LUK.5.8.1">Kanahilo-na Simon Petrus kabaraka' -na Yesus toe, powingkotu' -nami hi nyanyoa-na, na'uli': "Neo' -apa numohui', Pue'!</s>
      <s id="b.LUK.5.8.2">Apa' aku' toi tauna topojeko'."</s>
     </seg>
     <seg type="verse" id="b.LUK.5.9">
      <s id="b.LUK.5.9.1">Simon mololita hewa toe, apa' hi'a pai' hawe'ea doo-na wilingkoroa mpohilo kawori' bau' to nawoko' jala' -ra.</s>
     </seg>
     <seg type="verse" id="b.LUK.5.10">
      <s id="b.LUK.5.10.1">Wilingkoroa wo'o-ra-rawo Yakobus pai' Yohanes, rodua ana' Zebedeus to mobago dohe Simon.</s>
      <s id="b.LUK.5.10.2">Ngkai ree, na'uli' Yesus mpo'uli' -ki Simon: "Neo' me'eka'.</s>
      <s id="b.LUK.5.10.3">Ntepu'u wae lau, uma-poko mebau'.</s>
      <s id="b.LUK.5.10.4">Kuwai' -moko pobago to bo'u: mpotudui' tauna jadi' topetuku' -ku."</s>
     </seg>
     <seg type="verse" id="b.LUK.5.11">
      <s id="b.LUK.5.11.1">Oti toe, radii' sakaya-ra hi role-na, rapalahii omea-mi, pai' mpotuku' Yesus-ramo.</s>
     </seg>
     <seg type="verse" id="b.LUK.5.12">
      <s id="b.LUK.5.12.1">Hangkani, bula-na Yesus hi rala ngata, rata hadua tauna to mohaki' poko' hobo' woto-na.</s>
      <s id="b.LUK.5.12.2">Kampohilo-na Yesus, powingkotu' -nami, lio-na dungku hi tana'.</s>
      <s id="b.LUK.5.12.3">Merapi' -i hi Yesus, na'uli': "Pue', ane ma'ala, paka'uri' -a-kuwo!"</s>
     </seg>
     <seg type="verse" id="b.LUK.5.13">
      <s id="b.LUK.5.13.1">Yesus mpojama-i pai' na'uli' -ki: "Ma'ala moto.</s>
      <s id="b.LUK.5.13.2">Kupaka'uri' -moko!"</s>
      <s id="b.LUK.5.13.3">Hampinisi mata, mo'uri' -imi.</s>
     </seg>
     <seg type="verse" id="b.LUK.5.14">
      <s id="b.LUK.5.14.1">Oti toe, Yesus mpotagi-i, na'uli': "Neo' nulolita to jadi' tohe'i hi hema-hema.</s>
      <s id="b.LUK.5.14.2">Hilou-moko ulu mpopehuwu woto-nu hi imam, bona nahilo kamo'uri' -numi, pai' keni pepue' -nu ntuku' parenta to na'uki' Musa, bona monoa' hi hawe'ea tauna kamo'uri' -nu mpu'u-mi."</s>
     </seg>
     <seg type="verse" id="b.LUK.5.15">
      <s id="b.LUK.5.15.1">Ntaa' molele lau-midi kareba-na hiapa-apa-e, alaa-na mo'iko tauna mpotuku' Yesus doko' mpo'epe lolita-na pai' mpopepaka'uri'.</s>
     </seg>
     <seg type="verse" id="b.LUK.5.16">
      <s id="b.LUK.5.16.1">Tapi' Yesus biasa hilou hi kawaoa' -na pai' mosampaya.</s>
     </seg>
     <seg type="verse" id="b.LUK.5.17">
      <s id="b.LUK.5.17.1">Rala-na ha'eo nto'u Yesus metudui', ria ba hangkuja dua to Parisi pai' guru agama mohura hi ree.</s>
      <s id="b.LUK.5.17.2">Ria-ra ngkai ngata-ngata hi tana' Galilea, Yudea, pai' ngkai ngata Yerusalem wo'o.</s>
      <s id="b.LUK.5.17.3">Baraka' ngkai Pue' Ala ria hi Yesus bona mepaka'uri'.</s>
     </seg>
     <seg type="verse" id="b.LUK.5.18">
      <s id="b.LUK.5.18.1">Nto'u toe, tumai-ra ba hangkuja tauna mpokowa' hadua topungku to turu hi rala pokowaa'.</s>
      <s id="b.LUK.5.18.2">Rapali' ohea-ra mesua' hi tomi doko' mpokeni doo-ra hi Yesus.</s>
     </seg>
     <seg type="verse" id="b.LUK.5.19">
      <s id="b.LUK.5.19.1">Aga uma-ra teliu mesua', apa' bihi' rahi tauna.</s>
      <s id="b.LUK.5.19.2">Toe pai' ngkahe' tuka' -ramo mpokeni doo-ra hilou hi lolo tomi, rahungka' ata' pai' ra'ulu-i ntali pokowaa' -na hilou hi nyanyoa Yesus hi laintongo' ntodea.</s>
     </seg>
     <seg type="verse" id="b.LUK.5.20">
      <s id="b.LUK.5.20.1">Kanahilo-na Yesus kabohe pepangala' -ra, na'uli' -mi hi topungku toei: "Ompi', te'ampungi-mi jeko' -nu."</s>
     </seg>
     <seg type="verse" id="b.LUK.5.21">
      <s id="b.LUK.5.21.1">Mololita-ramo guru agama pai' to Parisi toera hi rala nono-ra, ra'uli': "Hema rahi-idi tauna toei mai, pai' daho' -i mpo'uli' hibalia tuwu' -na hante Alata'ala-e?</s>
      <s id="b.LUK.5.21.2">Uma ria haduaa to ma'ala mpo'ampungi jeko', muntu' Alata'ala-wadi."</s>
     </seg>
     <seg type="verse" id="b.LUK.5.22">
      <s id="b.LUK.5.22.1">Na'inca moto Yesus napa to hi rala nono-ra.</s>
      <s id="b.LUK.5.22.2">Toe pai' na'uli' -raka: "Napa pai' nipekiri hewa tetu-e?</s>
     </seg>
     <seg type="verse" id="b.LUK.5.23">
      <s id="b.LUK.5.23.1">Aku' Ana' Manusia', ria mpu'u kuasa-ku hi dunia' mpo'ampungi jeko'.</s>
      <s id="b.LUK.5.23.2">Tapi' ane ku'uli' -ki topungku toei mai: `Te'ampungi-mi jeko' -nu,' uma ni'incai ba te'ampungi mpu'u-di jeko' -nae ba uma-di.</s>
      <s id="b.LUK.5.23.3">Aga ane ku'uli': `Memata pai' mako' -moko,' nihilo mpai' kadupa' -na ba ka'uma-na.</s>
     </seg>
     <seg type="verse" id="b.LUK.5.24">
      <s id="b.LUK.5.24.1">Jadi', kupopohiloi-koi karia-na kuasa-ku mpo'ampungi jeko'."</s>
      <s id="b.LUK.5.24.2">Ngkai ree, kamewili' -na hi topungku toei, na'uli' -ki: "Ku'uli' -koko, memata-moko, ongko' -mi pokowaa' -nu, pai' nculii' -moko."</s>
     </seg>
     <seg type="verse" id="b.LUK.5.25">
      <s id="b.LUK.5.25.1">Pemata-na mpu'u-mi topungku toei, rasabii' tauna to wori', na'ongko' poturua-na, pai' -i nculii' hilou hi tomi-na.</s>
      <s id="b.LUK.5.25.2">Pai' hi lengko ohea ntora mpo'une' Alata'ala-imi.</s>
     </seg>
     <seg type="verse" id="b.LUK.5.26">
      <s id="b.LUK.5.26.1">Konce lia hawe'ea tauna mpohilo tohe'e, pai' -ra mpo'une' Alata'ala.</s>
      <s id="b.LUK.5.26.2">Hante mogalo me'eka' wo'o-ra, ra'uli': "Uma mowo kajadia' to tahilo eo toe we'i lau!"</s>
     </seg>
     <seg type="verse" id="b.LUK.5.27">
      <s id="b.LUK.5.27.1">Oti toe, malai-imi Yesus, pai' hi lengko ohea mpohilo-i hadua topesingara' paja' bula-na mohura hi kantoro' -na, hanga' -na Lewi.</s>
      <s id="b.LUK.5.27.2">Na'uli' Yesus mpo'uli' -ki: "Tuku' -ama."</s>
     </seg>
     <seg type="verse" id="b.LUK.5.28">
      <s id="b.LUK.5.28.1">Pokore-nami mpalahii omea, pai' -i mpotuku' Yesus.</s>
     </seg>
     <seg type="verse" id="b.LUK.5.29">
      <s id="b.LUK.5.29.1">Lewi mpobabehi karamea bohe hi tomi-na, mpotorata Yesus.</s>
      <s id="b.LUK.5.29.2">Wori' wo'o topesingara' paja' pai' tau ntani' -na rakio' ngkoni' dohe-ra.</s>
     </seg>
     <seg type="verse" id="b.LUK.5.30">
      <s id="b.LUK.5.30.1">Mpohilo toe, ba hangkuja dua pangkeni agama pai' guru agama to mpotuku' tudui' Parisi, ntora ngkunuti.</s>
      <s id="b.LUK.5.30.2">Ra'uli' mpo'uli' -raka ana'guru-na Yesus: "Napa pai' ngkoni' pai' nginu-ko-koina hangkaa-ngkania hante topesingara' paja' pai' topojeko' -e?"</s>
     </seg>
     <seg type="verse" id="b.LUK.5.31">
      <s id="b.LUK.5.31.1">Na'uli' Yesus mpo'uli' -raka: "Tauna to uma peda', uma mingki' rapokulii'.</s>
      <s id="b.LUK.5.31.2">Tauna to peda' -wadi-hawo to paraluu rapokulii'.</s>
     </seg>
     <seg type="verse" id="b.LUK.5.32">
      <s id="b.LUK.5.32.1">Uma-a tumai mpokio' -ra to monoa' ingku-ra.</s>
      <s id="b.LUK.5.32.2">Katumai-ku toi-le, mpokio' topojeko' -a bona medea-ra ngkai jeko' -ra."</s>
     </seg>
     <seg type="verse" id="b.LUK.5.33">
      <s id="b.LUK.5.33.1">Nto'u toe, ria to mpo'uli' -ki Yesus: "Topetuku' -na Yohanes Topeniu', jau-ra-hana mopuasa' pai' mosampaya.</s>
      <s id="b.LUK.5.33.2">Wae wo'o topetuku' -ra to Parisi.</s>
      <s id="b.LUK.5.33.3">Hiaa' topetuku' -nu Iko-kona, ngkoni' pai' nginu oa' -ra-wadi.</s>
      <s id="b.LUK.5.33.4">Napa pai' uma-ra mopuasa' -e?"</s>
     </seg>
     <seg type="verse" id="b.LUK.5.34">
      <s id="b.LUK.5.34.1">Yesus mpotompoi' -ra hante lolita rapa' toi, na'uli': "Tauna hi posusaa' poncamokoa, ha mopuasa' -ra-rana bula-ra mpo'emai' topemua'?</s>
      <s id="b.LUK.5.34.2">Uma-hawo.</s>
     </seg>
     <seg type="verse" id="b.LUK.5.35">
      <s id="b.LUK.5.35.1">Tapi' rata mpai' tempo-na, topemua' ra'ala' ngkai laintongo' -ra.</s>
      <s id="b.LUK.5.35.2">Nto'u toe-damo, pai' lako' mopuasa' -rada."</s>
     </seg>
     <seg type="verse" id="b.LUK.5.36">
      <s id="b.LUK.5.36.1">Oti toe, Yesus mpo'uli' lolita rapa' toi, na'uli' -raka: "Uma ria tauna to mpotai' hanceu' pontaia' ngkai baju to bo'u pai' natelepei-ki baju to hae.</s>
      <s id="b.LUK.5.36.2">Apa' ane wae, narenta lau-mi baju to bo'u.</s>
      <s id="b.LUK.5.36.3">Pai' uma wo'o mpai' lompe' lence-na pontaia' to bo'u toe hi baju to hae.</s>
     </seg>
     <seg type="verse" id="b.LUK.5.37">
      <s id="b.LUK.5.37.1">Wae wo'o, uma ria tauna to mpotua anggur to bo'u hi rala pontu'ua to hae.</s>
      <s id="b.LUK.5.37.2">Apa' ane dede' -i mpai', mopengka lau-mi pontu'ua to hae toe, alaa-na mobowo anggur, pai' mpadaa' wo'o-mi pontu'ua-na.</s>
     </seg>
     <seg type="verse" id="b.LUK.5.38">
      <s id="b.LUK.5.38.1">Anggur to bo'u bate kana ra'ihii' hi pontu'ua to bo'u wo'o-wadi-hawo.</s>
     </seg>
     <seg type="verse" id="b.LUK.5.39">
      <s id="b.LUK.5.39.1">"Uma ria tauna to dota nginu anggur to bo'u ane oti-i-damo mpo'inu to hae.</s>
      <s id="b.LUK.5.39.2">Apa' na'uli' mpai': `Anggur to hae to motomo'.'"</s>
     </seg>
    </div>
    <div type="chapter" id="b.LUK.6">
     <seg type="verse" id="b.LUK.6.1">
      <s id="b.LUK.6.1.1">Hangkani Yesus pai' ana'guru-na ntara rala bonea nto'u Eo Sabat, eo pepuea' -ra to Yahudi.</s>
      <s id="b.LUK.6.1.2">Bula-ra mpotara bonea toe, ana'guru-na mpotepo' wua' gandum, raporo bona molepa' kuluma-na, pai' raru'a.</s>
     </seg>
     <seg type="verse" id="b.LUK.6.2">
      <s id="b.LUK.6.2.1">To Parisi to hi ree mpokamaro-ra, ra'uli': "Napa pai' nitiboki atura agama-ta?</s>
      <s id="b.LUK.6.2.2">Mobago-dako-koina hi eo pepuea'!"</s>
     </seg>
     <seg type="verse" id="b.LUK.6.3">
      <s id="b.LUK.6.3.1">Na'uli' -raka Yesus: "Ha uma ria nibasa napa to nababehi Magau' Daud pai' doo-doo-na owi nto'u-ra mo'oro' -e?</s>
     </seg>
     <seg type="verse" id="b.LUK.6.4">
      <s id="b.LUK.6.4.1">Mesua' -i hi rala tomi pepuea', pai' nakoni' roti to rapopepue' hi Alata'ala, pai' nabagi wo'o-raka doo-na.</s>
      <s id="b.LUK.6.4.2">Ntuku' ada agama-ta, imam-wadi-hana to ma'ala mpokoni' roti toe.</s>
      <s id="b.LUK.6.4.3">Aga nau' wae, gau' -na Daud toe uma-hawo naposala'."</s>
     </seg>
     <seg type="verse" id="b.LUK.6.5">
      <s id="b.LUK.6.5.1">Ngkai ree, na'uli' wo'o-mi Yesus: "Aku' Ana' Manusia', ria kuasa-ku mpo'uli' napa to ma'ala rababehi hi eo pepuea'."</s>
     </seg>
     <seg type="verse" id="b.LUK.6.6">
      <s id="b.LUK.6.6.1">Hangkani wo'o nto'u Eo Sabat, hilou-i metudui' hi tomi posampayaa.</s>
      <s id="b.LUK.6.6.2">Hi tomi posampayaa toe, ria hadua tauna to mate pale ka'ana-na.</s>
     </seg>
     <seg type="verse" id="b.LUK.6.7">
      <s id="b.LUK.6.7.1">Ba hangkuja dua to Parisi pai' guru agama to hi ree mpolelemata-i Yesus, meka' ba mepaka'uri' -i mpai' hi Eo Sabat.</s>
      <s id="b.LUK.6.7.2">Patuju-ra, mpali' kedo' bona rapakilu-i mobago hi Eo Sabat.</s>
     </seg>
     <seg type="verse" id="b.LUK.6.8">
      <s id="b.LUK.6.8.1">Aga na'inca moto Yesus anu hi nono-ra.</s>
      <s id="b.LUK.6.8.2">Toe pai' na'uli' mpo'uli' -ki tauna to mate pale-na hamali toei: "Mai-moko mokore hi laintongo' rei!"</s>
      <s id="b.LUK.6.8.3">Hilou mpu'u-imi-hawo mokore hi ree.</s>
     </seg>
     <seg type="verse" id="b.LUK.6.9">
      <s id="b.LUK.6.9.1">Ngkai ree, na'uli' Yesus mpo'uli' -raka: "Kupekune' -koi ulu.</s>
      <s id="b.LUK.6.9.2">Ntuku' atura agama-ta, to'uma to ma'ala tababehi hi Eo Sabat: mpobabehi to lompe' -di ba to dada'a?</s>
      <s id="b.LUK.6.9.3">Mpotulungi doo ba mpatehi doo?"</s>
     </seg>
     <seg type="verse" id="b.LUK.6.10">
      <s id="b.LUK.6.10.1">Mogolili Yesus mponaa-ra omea, pai' na'uli' -ki topeda' toei: "Tanoa pale-nu!"</s>
      <s id="b.LUK.6.10.2">Kanatanoa-na pale-na, mo'uri' -imi.</s>
     </seg>
     <seg type="verse" id="b.LUK.6.11">
      <s id="b.LUK.6.11.1">Ngkai ree, uma mowo karoe-ra guru agama pai' to Parisi.</s>
      <s id="b.LUK.6.11.2">Toe pai' mohawa' -ramo mpali' reke-ra, ba rapopai-i Yesus.</s>
     </seg>
     <seg type="verse" id="b.LUK.6.12">
      <s id="b.LUK.6.12.1">Nto'u toe, Yesus hilou hi bulu' -na, pai' mosampaya-i hamengia hi Alata'ala.</s>
     </seg>
     <seg type="verse" id="b.LUK.6.13">
      <s id="b.LUK.6.13.1">Kabaja-na, nakio' -ramo topetuku' -na pai' napelihi hampulu' rodua ngkai laintongo' -ra.</s>
      <s id="b.LUK.6.13.2">To hampulu' rodua toera, nahanga' suro-na.</s>
     </seg>
     <seg type="verse" id="b.LUK.6.16">
      <s id="b.LUK.6.16.1">Hanga' -ra: Simon (Yesus mpohanga' -i Petrus); pai' Andreas ompi' -na Simon; Yakobus; Yohanes; Filipus; Bartolomeus; Matius; Tomas; Yakobus ana' Alfeus; Simon to rahanga' to Zelot; Yudas ana' Yakobus; pai' Yudas Iskariot, to mpobalu' Yesus hi bali' -nae mpai'.</s>
     </seg>
     <seg type="verse" id="b.LUK.6.17">
      <s id="b.LUK.6.17.1">Oti toe, mana'u-imi Yesus ngkai lolo bulu' hante ana'guru-na, pai' -ra mento'o hi lempe-na.</s>
      <s id="b.LUK.6.17.2">Hi ree, wori' -mi topetuku' -na mpopea-i, pai' wori' lia tauna morumpu.</s>
      <s id="b.LUK.6.17.3">Tauna toera ngkai humalili' tana' Yudea, ngkai ngata Yerusalem pai' ngkai ngata Tirus pai' Sidon to hi wiwi' tahi'.</s>
     </seg>
     <seg type="verse" id="b.LUK.6.18">
      <s id="b.LUK.6.18.1">Patuju-ra tumai, doko' mpo'epe lolita Yesus pai' mpopepaka'uri'.</s>
      <s id="b.LUK.6.18.2">To napesuai' seta tumai wo'o pai' napaka'uri' -ra.</s>
     </seg>
     <seg type="verse" id="b.LUK.6.19">
      <s id="b.LUK.6.19.1">Wori' tauna mpali' ohea doko' mpoganga Yesus, apa' ria baraka' to mehupa' ngkai woto-na to mpaka'uri' -ra omea.</s>
     </seg>
     <seg type="verse" id="b.LUK.6.20">
      <s id="b.LUK.6.20.1">Yesus mponaa topetuku' -na pai' na'uli' -raka: Morasi' -koi tokabu, apa' koi' to jadi' ntodea Alata'ala, pai' Hi'a jadi' Magau' -ni.</s>
     </seg>
     <seg type="verse" id="b.LUK.6.21">
      <s id="b.LUK.6.21.1">Morasi' -koi to mo'oro' tempo toi, apa' rabohui moto-koi mpai'.</s>
      <s id="b.LUK.6.21.2">Morasi' -koi to geo' tempo toi, apa' goe' moto-koi mpai'.</s>
     </seg>
     <seg type="verse" id="b.LUK.6.22">
      <s id="b.LUK.6.22.1">"Morasi' -koi ane rapokahuku' -koi, rapopalai-koi, raruge' pai' rapomohoa hanga' -ni sabana petuku' -ni hi Aku' Ana' Manusia'.</s>
     </seg>
     <seg type="verse" id="b.LUK.6.23">
      <s id="b.LUK.6.23.1">Apa' wae wo'o gau' ntu'a-ra mpobalinai' nabi-nabi to owi.</s>
      <s id="b.LUK.6.23.2">Jadi', ane rapohewa toe-koi, mohajo-koi pai' pakagoe' moto nono-ni, apa' bohe mpai' rasi' to nirata hi rala suruga.</s>
     </seg>
     <seg type="verse" id="b.LUK.6.24">
      <s id="b.LUK.6.24.1">"Aga silaka-koi topo'ua' tempo toi, apa' mpolia' nirata-mi-koina kagoea' -ni.</s>
     </seg>
     <seg type="verse" id="b.LUK.6.25">
      <s id="b.LUK.6.25.1">Silaka-koi to bohu tempo toi, apa' mo'oro' -koi mpai'.</s>
      <s id="b.LUK.6.25.2">Silaka-koi to goe' tempo toi, apa' susa' pai' geo' -koi mpai'.</s>
     </seg>
     <seg type="verse" id="b.LUK.6.26">
      <s id="b.LUK.6.26.1">Silaka-koi ane hawe'ea tauna mpo'une' -koi, apa' wae wo'o ntu'a-ra owi mpo'une' nabi-nabi to boa'.</s>
     </seg>
     <seg type="verse" id="b.LUK.6.27">
      <s id="b.LUK.6.27.1">"Aga hi koi' to mpo'epe lolita-ku wae-e lau, ohe'i hawa' -ku: Kana tapoka'ahi' bali' -ta, mo'ingku lompe' hi tauna to mpokahuku' -ta.</s>
     </seg>
     <seg type="verse" id="b.LUK.6.28">
      <s id="b.LUK.6.28.1">Gane' -ra to mpokamo-ta, posampayai-ra to dada'a hi kita'.</s>
     </seg>
     <seg type="verse" id="b.LUK.6.29">
      <s id="b.LUK.6.29.1">Ane ria tauna to mpohopo' kulimpi-ta hamali, neo' rapehawai.</s>
      <s id="b.LUK.6.29.2">Tonu lau wo'o-ki to hamali.</s>
      <s id="b.LUK.6.29.3">Ane ria to mpo'agoi-ta abe' -ta, wai' wo'o lau-i baju-ta.</s>
     </seg>
     <seg type="verse" id="b.LUK.6.30">
      <s id="b.LUK.6.30.1">Ane ria to mperapii' -ta, wai' -ra-rawo.</s>
      <s id="b.LUK.6.30.2">Ane ria to mpo'agoi ba napa-napa rewa-ta, neo' raperapi' nculii'.</s>
     </seg>
     <seg type="verse" id="b.LUK.6.31">
      <s id="b.LUK.6.31.1">Napa po'ingku to tapokono rababehi doo hi kita', toe wo'o to kana tababehi hi doo.</s>
     </seg>
     <seg type="verse" id="b.LUK.6.32">
      <s id="b.LUK.6.32.1">"Ane tapoka'ahi' muntu' tauna to mpoka'ahi' -ta-wadi, uma mpai' nagane' -ta Alata'ala.</s>
      <s id="b.LUK.6.32.2">Bangku' tauna to dada'a gau' -ra, ma'ahi' moto-ra hi tauna to mpoka'ahi' -ra.</s>
     </seg>
     <seg type="verse" id="b.LUK.6.33">
      <s id="b.LUK.6.33.1">Ane lompe' po'ingku-ta muntu' hi tauna to lompe' po'ingku-ra hi kita', uma mpai' nagane' -ta Alata'ala.</s>
      <s id="b.LUK.6.33.2">Bangku' tauna to dada'a, bate lompe' po'ingku-ra hi tauna to lompe' po'ingku-ra hi hira'.</s>
     </seg>
     <seg type="verse" id="b.LUK.6.34">
      <s id="b.LUK.6.34.1">Ane kita' mpewai' doi-ta rahenta muntu' hi tauna to ta'inca bisa mpoponculi' -taka, uma mpai' nagane' -ta Alata'ala.</s>
      <s id="b.LUK.6.34.2">Bangku' tauna to dada'a, dota wo'o-ra-rawo rapohentai doi hingka todada'a-ra, apa' ncarumaka-ra rapoponculi' moto-raka mpai'.</s>
     </seg>
     <seg type="verse" id="b.LUK.6.35">
      <s id="b.LUK.6.35.1">"Neo' hewa tetu!</s>
      <s id="b.LUK.6.35.2">Kana tapoka'ahi' bali' -ta, mo'ingku lompe' hi hira'.</s>
      <s id="b.LUK.6.35.3">Wai' -ra hema to doko' mpohentai-ta, pai' neo' ncarumaka ponculia' -na.</s>
      <s id="b.LUK.6.35.4">Ane wae po'ingku-ta, bohe mpai' rasi' to tarata hi eo mpeno, pai' tatuku' -mi po'ingku Pue' Ala to hi suruga.</s>
      <s id="b.LUK.6.35.5">Apa' manara-i Pue' hi tauna to uma mpo'incai mpo'uli' tarima kasi pai' hi tauna to dada'a.</s>
     </seg>
     <seg type="verse" id="b.LUK.6.36">
      <s id="b.LUK.6.36.1">Kana ma'ahi' -ta, hewa kama'ahi' -na Pue' Ala Tuama-ta.</s>
     </seg>
     <seg type="verse" id="b.LUK.6.37">
      <s id="b.LUK.6.37.1">"Neo' -ta mpotudo' sala' doo, bona uma wo'o mpai' Pue' Ala mpotudo' sala' -ta.</s>
      <s id="b.LUK.6.37.2">Neo' mpo'uli' tauna to masala' kana rahuku', bona uma wo'o mpai' Pue' Ala mpohuku' -ta.</s>
      <s id="b.LUK.6.37.3">Ampungi sala' doo, Pue' Ala wo'o mpai' mpo'ampungi sala' -ta.</s>
     </seg>
     <seg type="verse" id="b.LUK.6.38">
      <s id="b.LUK.6.38.1">Kana tawai' doo-ta, Pue' Ala wo'o mpowai' -ta.</s>
      <s id="b.LUK.6.38.2">Nawai' -ta pewai' to lompe' lia, to oti-mi ralengo pai' ra'oo', duu' -na moloju'.</s>
      <s id="b.LUK.6.38.3">Apa' pohuka' to tapake' hi doo, tetu wo'o-hawo mpai' to rapopohuka' -taka."</s>
     </seg>
     <seg type="verse" id="b.LUK.6.39">
      <s id="b.LUK.6.39.1">Pai' na'uli' wo'o Yesus lolita rapa' tohe'i: "Ane towero mpotete' hingka towero-na, bate moluli' -ra mpai' hi rala kinali.</s>
     </seg>
     <seg type="verse" id="b.LUK.6.40">
      <s id="b.LUK.6.40.1">Pai' uma ria ana' sikola to meliu karabila' -na ngkai guru-na.</s>
      <s id="b.LUK.6.40.2">Ane hudu-miki posikola-na, pai' lako' hibalia-idi hante guru-na.</s>
     </seg>
     <seg type="verse" id="b.LUK.6.41">
      <s id="b.LUK.6.41.1">"Napa pai' mponaa-ta gege' hi mata doo, hiaa' wince' kaju to hi mata-ta moto uma ta'incai karia-na!</s>
     </seg>
     <seg type="verse" id="b.LUK.6.42">
      <s id="b.LUK.6.42.1">Beiwa-ta ma'ala mpo'uli' -ki doo: `Ompi', mai kulali gege' -nu,' bo uma moto tahiloi wince' kaju to hi mata-ta.</s>
      <s id="b.LUK.6.42.2">Neo' mpetolompei' kehi!</s>
      <s id="b.LUK.6.42.3">Kana talali ulu wince' kaju to hi mata-ta, bona monoto mata-ta mpolali gege' doo.</s>
     </seg>
     <seg type="verse" id="b.LUK.6.43">
      <s id="b.LUK.6.43.1">"Uma ria kaju to lompe' mowua' to dada'a.</s>
      <s id="b.LUK.6.43.2">Wae wo'o uma ria kaju to dada'a mowua' to lompe'.</s>
     </seg>
     <seg type="verse" id="b.LUK.6.44">
      <s id="b.LUK.6.44.1">Butu nyala kaju ra'inca kalompe' -na hi powua' -na.</s>
      <s id="b.LUK.6.44.2">Wua' ara uma rahopu' ngkai walaa to morui.</s>
      <s id="b.LUK.6.44.3">Wua' anggur uma rahopu' ngkai jilata.</s>
     </seg>
     <seg type="verse" id="b.LUK.6.45">
      <s id="b.LUK.6.45.1">Wae wo'o manusia'.</s>
      <s id="b.LUK.6.45.2">Tauna to lompe', bate mpohowa' lolita to lompe' -ra, apa' lawi' nono-ra ihia' to lompe'.</s>
      <s id="b.LUK.6.45.3">Tauna to dada'a, dada'a wo'o lolita-ra, apa' nono-ra ihia' to dada'a.</s>
      <s id="b.LUK.6.45.4">Apa' napa ihi' nono-ta, toe wo'o-mi to howa' hi wiwi-ta.</s>
     </seg>
     <seg type="verse" id="b.LUK.6.46">
      <s id="b.LUK.6.46.1">"Napa pai' nikio' -a `Pue'!</s>
      <s id="b.LUK.6.46.2">Pue'!' bo uma-di nituku' hawa' -kue!</s>
     </seg>
     <seg type="verse" id="b.LUK.6.47">
      <s id="b.LUK.6.47.1">Tauna to tumai hi Aku' mpo'epe pai' mpotuku' tudui' -ku, hira' hewa tauna hi rala lolita rapa' tohe'i:</s>
     </seg>
     <seg type="verse" id="b.LUK.6.48">
      <s id="b.LUK.6.48.1">Hadua tauna mpowangu tomi, nakae tana' napomonala pai' nahu'a parawatu to moroho.</s>
      <s id="b.LUK.6.48.2">Rata uda bohe pai' ue mowo' mporumpa' tomi toe, aga uma-i molengo apa' moroho parawatu-na.</s>
     </seg>
     <seg type="verse" id="b.LUK.6.49">
      <s id="b.LUK.6.49.1">Aga tauna to mpo'epe lolita-ku pai' uma ratuku', hira' hewa hadua tauna to mpowangu tomi hi lolo tana' -wadi hante uma ria parawatu-na.</s>
      <s id="b.LUK.6.49.2">Rata ue mowo' mporumpa' tomi toe, kamodungka-nami, pai' gaga kagero-na."</s>
     </seg>
    </div>
    <div type="chapter" id="b.LUK.7">
     <seg type="verse" id="b.LUK.7.1">
      <s id="b.LUK.7.1.1">Kahudu-na Yesus mpotudui' ntodea hawe'ea toe, hilou-imi hi ngata Kapernaum.</s>
     </seg>
     <seg type="verse" id="b.LUK.7.2">
      <s id="b.LUK.7.2.1">Hi ngata toe, ria hadua tadulako tantara to Roma, ria-ki batua-na to napoka'ahi' lia.</s>
      <s id="b.LUK.7.2.2">Batua-na toei peda' danca, neo' mate.</s>
     </seg>
     <seg type="verse" id="b.LUK.7.3">
      <s id="b.LUK.7.3.1">Kana'epe-na tadulako toei karia-na Yesus hi ngata-na, nahubui ba hangkuja dua pangkeni to Yahudi hilou mpopetulungi hi Yesus, bona tumai-i mpaka'uri' batua-na.</s>
     </seg>
     <seg type="verse" id="b.LUK.7.4">
      <s id="b.LUK.7.4.1">Karata-ra hi Yesus, merapi' mpu'u-ra, ra'uli': "Tadulako toei ria, natao lia nutulungi,</s>
     </seg>
     <seg type="verse" id="b.LUK.7.5">
      <s id="b.LUK.7.5.1">apa' napoka'ahi' -ta kita' to Yahudi, pai' ria-i mpowai' -kai doi mpowangu tomi posampayaa-kai."</s>
     </seg>
     <seg type="verse" id="b.LUK.7.6">
      <s id="b.LUK.7.6.1">Ngkai ree, hilou mpu'u-imi Yesus dohe-ra.</s>
      <s id="b.LUK.7.6.2">Kamohu' -na Yesus hi tomi-na, tadulako toei mpohubui wo'o-ramo ba hangkuja dua doo-na hilou mpohirua' -ki Yesus mpo'uli' -ki hewa toi: "Tuama, uma-ko mingki' tumai hi tomi-ku, apa' aku' toi bela-a to Yahudi, uma-a natao nupencuai'.</s>
     </seg>
     <seg type="verse" id="b.LUK.7.7">
      <s id="b.LUK.7.7.1">Toe pai' uma-a daho' tilou hi Iko Tuama, apa' uma-a natao mpohirua' -koko.</s>
      <s id="b.LUK.7.7.2">Nau' lolita hamela-wadi nu'uli', bate mo'uri' -i mpai' batua-ku.</s>
     </seg>
     <seg type="verse" id="b.LUK.7.8">
      <s id="b.LUK.7.8.1">Apa' aku' toi-e, pahawaa' wo'o-a-wadi-kuwo, pai' ria wo'o-ra-kuwo to kuhawai'.</s>
      <s id="b.LUK.7.8.2">Ane rapa' -na ria hawa' -ku hi hadua tantara mpo'uli' -ki: `Hilou-ko!' bate hilou-i.</s>
      <s id="b.LUK.7.8.3">Ane mekio' -a hi tantara kahadua-na: `Mai-ko!' bate tumai-i.</s>
      <s id="b.LUK.7.8.4">Ane ku'uli' -raka batua-ku: `Babehi toe!' bate rababehi.</s>
      <s id="b.LUK.7.8.5">Wae wo'o-kowo Iko Tuama, napa to nu'uli' hi retu, bate madupa' hi rei."</s>
     </seg>
     <seg type="verse" id="b.LUK.7.9">
      <s id="b.LUK.7.9.1">Konce-i Yesus mpo'epe lolita ngkai tadulako toei.</s>
      <s id="b.LUK.7.9.2">Toe pai' me'ili' -imi hi ntodea to mpotuku' -i, pai' na'uli' -raka: "Uma mowo pepangala' -na tau toei ria!</s>
      <s id="b.LUK.7.9.3">Nau' hi to Yahudi muli Israel, ko'ia ria haduaa kurata to bohe pepangala' -na hewa tauna toei ria."</s>
     </seg>
     <seg type="verse" id="b.LUK.7.10">
      <s id="b.LUK.7.10.1">Oti toe, nculii' -ramo suro toera hi tomi tadulako.</s>
      <s id="b.LUK.7.10.2">Karata-ra hi ria, mpolia' mo'uri' -imi batua-na.</s>
     </seg>
     <seg type="verse" id="b.LUK.7.11">
      <s id="b.LUK.7.11.1">Uma mahae ngkai toe, hilou-imi Yesus hi ngata to rahanga' Nain, hante ana'guru-na pai' wori' tau ntani' -na dohe-ra.</s>
     </seg>
     <seg type="verse" id="b.LUK.7.12">
      <s id="b.LUK.7.12.1">Mohu' -ramo hi wobo' wuntu ngata, rahilo-rawo wori' tauna mehupa' ngkai rala ngata, mpokowa' tomate.</s>
      <s id="b.LUK.7.12.2">Tomate toei, hadua kabilasa, ana' hadudua, tina-na balu-mi.</s>
      <s id="b.LUK.7.12.3">Wori' pue' ngata mpodohei tina-na hilou hi daeo'.</s>
     </seg>
     <seg type="verse" id="b.LUK.7.13">
      <s id="b.LUK.7.13.1">Kanahilo-na Pue' Yesus tobine toei, metumu' -mi ahi' -na pai' na'uli' -ki: "Neo' -pi-hawo geo'!"</s>
     </seg>
     <seg type="verse" id="b.LUK.7.14">
      <s id="b.LUK.7.14.1">Hilou-imi mpoganga pokowa', mentoda' -ramo to mokowa'.</s>
      <s id="b.LUK.7.14.2">Na'uli' Yesus: "Kabilasa!</s>
      <s id="b.LUK.7.14.3">Kuhubui-ko memata!"</s>
     </seg>
     <seg type="verse" id="b.LUK.7.15">
      <s id="b.LUK.7.15.1">Kabilasa to mate toei we'i, kaliliu mohura-imi pai' -i mololita.</s>
      <s id="b.LUK.7.15.2">Na'uli' Yesus mpo'uli' -ki tina-na: "Oi-mi ana' -nu, totina."</s>
     </seg>
     <seg type="verse" id="b.LUK.7.16">
      <s id="b.LUK.7.16.1">Tauna to mpohilo kajadia' toe, me'eka' omea-ramo, pai' -ra mpobila' Alata'ala, ra'uli': "Hadua nabi to mobaraka' mehuwu-mi hi laintongo' -ta!</s>
      <s id="b.LUK.7.16.2">Hompo mpu'u-imi Alata'ala tumai mpotulungi ntodea-na!"</s>
     </seg>
     <seg type="verse" id="b.LUK.7.17">
      <s id="b.LUK.7.17.1">Kareba toe molele hobo' hi tana' Yudea pai' ntololikia-na.</s>
     </seg>
     <seg type="verse" id="b.LUK.7.18">
      <s id="b.LUK.7.18.1">Ana'guru-na Yohanes Topeniu' mpoparata-ki hawe'ea to nababehi Yesus toe.</s>
      <s id="b.LUK.7.18.2">Toe pai' mpokio' -i rodua ana'guru-na,</s>
     </seg>
     <seg type="verse" id="b.LUK.7.19">
      <s id="b.LUK.7.19.1">pai' nahubui-ra hilou hi Pue' Yesus, na'uli' -raka: "Hilou-mokoi hi Yesus pai' uli' -ki retu: `Ba Iko-mi Magau' Topetolo' to najanci Alata'ala, ba ria-pidi to ntani' -na to kipopea?'"</s>
     </seg>
     <seg type="verse" id="b.LUK.7.20">
      <s id="b.LUK.7.20.1">Hilou mpu'u-ramo suro to rodua toera, pai' ra'uli' -ki Yesus: "Pai' -kai tumai Guru, nahubui-kai Yohanes mpekune' -ta, ba kita' -midi Magau' Topetolo' to najanci Pue' Ala, ba ria-pidi to ntani' -na to kipopea."</s>
     </seg>
     <seg type="verse" id="b.LUK.7.21">
      <s id="b.LUK.7.21.1">Nto'u toe wo'o-hawo, Yesus mpaka'uri' wori' topeda' ngkai haki' -ra, napopalai anudaa' ngkai tauna to rahawi', pai' napaka'uri' towero bona pehilo-ra.</s>
     </seg>
     <seg type="verse" id="b.LUK.7.22">
      <s id="b.LUK.7.22.1">Na'uli' -mi Yesus mpo'uli' -raka suro Yohanes toera hewa toi: "Nculii' -mokoi, uli' -ki Yohanes hi retu napa to nihilo pai' to ni'epe: towero pehilo-mi, tokejo momako' monoa' -mi, topohaki' poko' mo'uri', towongo pe'epe, tomate kupotuwu' nculii', pai' Kareba Lompe' kuparata-raka to mpe'ahii' tuwu' -ra.</s>
     </seg>
     <seg type="verse" id="b.LUK.7.23">
      <s id="b.LUK.7.23.1">Marasi' -ra tauna to uma morara' nono-ra hi Aku'."</s>
     </seg>
     <seg type="verse" id="b.LUK.7.24">
      <s id="b.LUK.7.24.1">Palai-ra suro Yohanes toera, mololita-imi Yesus hi ntodea, mpotompo'wiwi Yohanes.</s>
      <s id="b.LUK.7.24.2">Na'uli': "Napa patuju-ni hilou mpohirua' -ki Yohanes Topeniu' hi tana' to wao'?</s>
      <s id="b.LUK.7.24.3">Ba doko' -koi mpohilo tauna to morara' nono-na, to hewa pimpi to molue nawui ngolu' hilou tumai?</s>
      <s id="b.LUK.7.24.4">Uma-hawoe'.</s>
     </seg>
     <seg type="verse" id="b.LUK.7.25">
      <s id="b.LUK.7.25.1">Jadi', hilou doko' mpohilo napa-dikoie?</s>
      <s id="b.LUK.7.25.2">Ba doko' mpohilo tauna to ncola pohea-na?</s>
      <s id="b.LUK.7.25.3">Uma wo'o, apa' po'ohaa' tauna to ncola pohea-ra pai' to mo'ua' katuwu' -ra, hi tomi magau' -ra-wadi-hana.</s>
     </seg>
     <seg type="verse" id="b.LUK.7.26">
      <s id="b.LUK.7.26.1">Jadi', hilou doko' mpohilo napa-dikoie?</s>
      <s id="b.LUK.7.26.2">Ba doko' mpohilo nabi-dikoi?</s>
      <s id="b.LUK.7.26.3">Ane tetu, makono lia.</s>
      <s id="b.LUK.7.26.4">Apa' Yohanes tetui meliu ngkai nabi to ntani' -na.</s>
     </seg>
     <seg type="verse" id="b.LUK.7.27">
      <s id="b.LUK.7.27.1">Apa' hi'a tetu-mi to mporodo nono-ra ntodea mpotarima-a, hewa to te'uki' hi rala Buku Tomoroli' owi.</s>
      <s id="b.LUK.7.27.2">Na'uli' Alata'ala: `Hi'a toi-mi suro-ku, kuhubui-i meri'ulu ngkai Iko, bona mporodo ohea-nu.'"</s>
     </seg>
     <seg type="verse" id="b.LUK.7.28">
      <s id="b.LUK.7.28.1">Na'uli' wo'o-mi Yesus: "Pe'epei lompe': ngkai hawe'ea tauna to putu hi rala dunia' toi, uma ria haduaa to meliu kabohe tuwu' -na ngkai Yohanes.</s>
      <s id="b.LUK.7.28.2">Aga ngkai wae lau, marasi' mpu'u-ra tauna to jadi' ntodea-na Alata'ala hi rala Kamagaua' -na.</s>
      <s id="b.LUK.7.28.3">Nau' to kedi' lia tuwu' -ra, meliu kamarasi' -ra ngkai Yohanes."</s>
     </seg>
     <seg type="verse" id="b.LUK.7.29">
      <s id="b.LUK.7.29.1">Hawe'ea tauna, nte to mpesingarai' paja', mpo'epe lolita Yesus toe mpotompo'wiwi Yohanes.</s>
      <s id="b.LUK.7.29.2">Mpo'epe toe, ratarima-mi Lolita Alata'ala, apa' oti-ramo mpopeniu' hi Yohanes.</s>
     </seg>
     <seg type="verse" id="b.LUK.7.30">
      <s id="b.LUK.7.30.1">Hiaa' to Parisi pai' guru agama-rana, oja' -ra mpotarima patuju Alata'ala hi tuwu' -ra, bo oja' -ra mpopeniu' hi Yohanes.</s>
     </seg>
     <seg type="verse" id="b.LUK.7.31">
      <s id="b.LUK.7.31.1">Na'uli' wo'o Yesus: "Uma mowo tauna to tuwu' tempo toi!</s>
      <s id="b.LUK.7.31.2">Toi-mi lolita rapa' -ku to kurapai' -raka:</s>
     </seg>
     <seg type="verse" id="b.LUK.7.32">
      <s id="b.LUK.7.32.1">Hira' hewa ana' to mohura hi wiwi' karajaa, to ntora momekio' hi doo-ra, ra'uli': `Kibawai-koi molalowe, uma-koi dota goe' dohe-kai.</s>
      <s id="b.LUK.7.32.2">Kibawai-koi motantangi', uma wo'o-koi dota geo' dohe-kai.'</s>
     </seg>
     <seg type="verse" id="b.LUK.7.34">
      <s id="b.LUK.7.34.1">Batua-na: Yohanes Topeniu' uma nipokonoi, Aku' wo'o uma nipokonoi.</s>
      <s id="b.LUK.7.34.2">Katumai-na Yohanes, mopuasa' -i pai' uma-i nginu to melanguhi.</s>
      <s id="b.LUK.7.34.3">Nipoka'oja' -i, ni'uli': `Kahawia' -i-hanale!'</s>
      <s id="b.LUK.7.34.4">Hiaa' katumai-ku Aku' Ana' Manusia', nginu-a, ngkoni' -a.</s>
      <s id="b.LUK.7.34.5">Nipoka'oja' wo'o-a-wadi, ni'uli': `Hilo-i!</s>
      <s id="b.LUK.7.34.6">Tojampa, topalangu-langu, bale-ra topesingara' paja' pai' doo-ra topojeko'!'</s>
     </seg>
     <seg type="verse" id="b.LUK.7.35">
      <s id="b.LUK.7.35.1">Aga nau' wae, ta'inca kamonoto-na patuju Alata'ala ane tanaa gau' hawe'ea topetuku' -na."</s>
     </seg>
     <seg type="verse" id="b.LUK.7.36">
      <s id="b.LUK.7.36.1">Ria hadua to Parisi, hanga' -na Simon, mpohinta' Yesus ngkoni' hi tomi-na.</s>
      <s id="b.LUK.7.36.2">Hilou mpu'u-imi Yesus hi tomi-na, mohura pai' -ra ngkoni'.</s>
     </seg>
     <seg type="verse" id="b.LUK.7.37">
      <s id="b.LUK.7.37.1">Hi rala ngata toe, ria hadua tobine topojeko', uma tumotoa gau' -na.</s>
      <s id="b.LUK.7.37.2">Kana'epe-na karia Yesus ngkoni' hi tomi to Parisi toei, tumai-i ngkeni hameha' butolo' ihia' lana honga.</s>
     </seg>
     <seg type="verse" id="b.LUK.7.38">
      <s id="b.LUK.7.38.1">Tumai-imi mpomohui' witi' Yesus, pai' -i geo'.</s>
      <s id="b.LUK.7.38.2">Nasiii' witi' -na Yesus hante ue mata-na.</s>
      <s id="b.LUK.7.38.3">Oti toe nabongka wuluwoo' -na, napomporihi-ki witi' -na, na'eki pai' natuai hante lana honga.</s>
     </seg>
     <seg type="verse" id="b.LUK.7.39">
      <s id="b.LUK.7.39.1">Nahilo to Parisi babehia tobine toei.</s>
      <s id="b.LUK.7.39.2">Mololita bongo-imi hi rala nono-na, na'uli': "Ane bongko nabi mpu'u-i tau toei, ke na'inca kahema-na tobine to mpoganga-i toe, ka'uma-na tumotoa gau' -na."</s>
     </seg>
     <seg type="verse" id="b.LUK.7.40">
      <s id="b.LUK.7.40.1">Ngkai ree, na'uli' Yesus mpo'uli' -ki to Parisi toei: "Simon, ria to doko' ku'uli' -koko."</s>
      <s id="b.LUK.7.40.2">Na'uli' Simon: "Uli' -mile Guru."</s>
     </seg>
     <seg type="verse" id="b.LUK.7.41">
      <s id="b.LUK.7.41.1">Na'uli' Yesus: "Ria rodua tauna to mo'inta hi tauna to ma'ala rapohentai doi.</s>
      <s id="b.LUK.7.41.2">Hadua mpohenta lima atu doi pera', to hadua lima mpulu' -wadi.</s>
     </seg>
     <seg type="verse" id="b.LUK.7.42">
      <s id="b.LUK.7.42.1">Ngkai ka'uma-napi rakulei' mpobayari inta-ra, na'uli' -mi tauna to rapohentai toei: `Uma-pi mingki' nibayari inta-ni.'</s>
      <s id="b.LUK.7.42.2">Jadi', hema ngkai hira' to rodua toera to meliu ahi' -ra hi popa'intaa-ra?"</s>
     </seg>
     <seg type="verse" id="b.LUK.7.43">
      <s id="b.LUK.7.43.1">Natompoi' Simon: "Ba tauna to wori' inta-na tu?"</s>
      <s id="b.LUK.7.43.2">Na'uli' Yesus: "Makono tompoi' -nu."</s>
     </seg>
     <seg type="verse" id="b.LUK.7.44">
      <s id="b.LUK.7.44.1">Oti toe, pai' me'ili' -imi hi tobine toei pai' na'uli' -ki Simon: "Ha nuhilo tobine toei-e?</s>
      <s id="b.LUK.7.44.2">Karata-ku hi tomi-nu we'i, uma nuporodo ue pobohoi' witi' -ku, ntuku' ada-ta hi torata.</s>
      <s id="b.LUK.7.44.3">Hiaa' tobine toei, nabohoi' -hana witi' -ku hante ue mata-na pai' naporihi hante wuluwoo' -na.</s>
     </seg>
     <seg type="verse" id="b.LUK.7.45">
      <s id="b.LUK.7.45.1">Iko, uma-a nutabe hante pe'eki ntuku' ada-ta.</s>
      <s id="b.LUK.7.45.2">Hiaa' tobine toei, uma nabahakai mpo'eki witi' -ku ngkai lomo' -ku rata duu' toe lau.</s>
     </seg>
     <seg type="verse" id="b.LUK.7.46">
      <s id="b.LUK.7.46.1">Iko, uma nulanai woo' -ku ntuku' ada-ta hi torata.</s>
      <s id="b.LUK.7.46.2">Hiaa' tobine toei mpobowohi witi' -ku hante lana honga to masuli' oli-na.</s>
     </seg>
     <seg type="verse" id="b.LUK.7.47">
      <s id="b.LUK.7.47.1">Jadi', bo ma'ahi' lia-ie, toe pai' monoa' -mi kata'inca-na, jeko' -na to wori' te'ampungi-mi.</s>
      <s id="b.LUK.7.47.2">Aga tauna to hangkedi' -wadi te'ampungi jeko' -na, hangkedi' wo'o-wadi-hawo ahi' -na."</s>
     </seg>
     <seg type="verse" id="b.LUK.7.48">
      <s id="b.LUK.7.48.1">Oti toe na'uli' Yesus mpo'uli' -ki tobine toei: "Te'ampungi-mi jeko' -nu."</s>
     </seg>
     <seg type="verse" id="b.LUK.7.49">
      <s id="b.LUK.7.49.1">Mpo'epe toe, momepololitai-ramo tauna to mpohimpongkoni' -raka, ra'uli': "Hema-idie tau tetui-e, pai' daho' -i mpo'ampungi jeko' -e?"</s>
     </seg>
     <seg type="verse" id="b.LUK.7.50">
      <s id="b.LUK.7.50.1">Na'uli' wo'o-mi Yesus hi tobine toei: "Tebahaka-moko ngkai huku' jeko' -nu sabana pepangala' -nu hi Aku'.</s>
      <s id="b.LUK.7.50.2">Hilou-moko hante kalompea' tuwu' -nu."</s>
     </seg>
    </div>
    <div type="chapter" id="b.LUK.8">
     <seg type="verse" id="b.LUK.8.1">
      <s id="b.LUK.8.1.1">Oti toe, Yesus mpodaoi' wori' ngata mpopalele Kareba Lompe', na'uli': "Neo' rata-mi tempo-na Alata'ala jadi' Magau' hi dunia'."</s>
      <s id="b.LUK.8.1.2">Ana'guru-na to hampulu' rodua mpodohei-i.</s>
     </seg>
     <seg type="verse" id="b.LUK.8.2">
      <s id="b.LUK.8.2.1">Ria wo'o ba hangkuja dua tobine to mpodohei-ra.</s>
      <s id="b.LUK.8.2.2">Tobine toera, tobine to napaka'uri' Yesus ngkai haki' -ra ba ngkai anudaa' to mpohawi' -ra.</s>
      <s id="b.LUK.8.2.3">To hadua, Maria to biasa-na rahanga' Magdalena.</s>
      <s id="b.LUK.8.2.4">Ria-i hangkani Yesus mpopalai pitu anudaa' ngkai Maria toei.</s>
     </seg>
     <seg type="verse" id="b.LUK.8.3">
      <s id="b.LUK.8.3.1">To hadua wo'o, Yohana tobine-na Khuza, topohawa' hi rala tomi Magau' Herodes.</s>
      <s id="b.LUK.8.3.2">Ria wo'o Susana, pai' wori' -pidi tobine ntani' -na.</s>
      <s id="b.LUK.8.3.3">Tobine toera mpake' doi-ra moto mpotulungi Yesus pai' ana'guru-na.</s>
     </seg>
     <seg type="verse" id="b.LUK.8.4">
      <s id="b.LUK.8.4.1">Uma ria kaputua tauna ngkai ngata ntani' -na tumai hi Yesus.</s>
      <s id="b.LUK.8.4.2">Wori' -mi tauna to morumpu, Yesus mpololitai-ra hante lolita rapa' toi, na'uli':</s>
     </seg>
     <seg type="verse" id="b.LUK.8.5">
      <s id="b.LUK.8.5.1">"Ria hadua topohawu' hilou mohawu'.</s>
      <s id="b.LUK.8.5.2">Rala mpohawu' -na toe, ria hawua' -na monawu' hi mata ohea, alaa-na rapopongko tauna pai' natilo' danci.</s>
     </seg>
     <seg type="verse" id="b.LUK.8.6">
      <s id="b.LUK.8.6.1">Ria wo'o to monawu' hi tana' to watua.</s>
      <s id="b.LUK.8.6.2">Tuwu' moto hinawu' toe, aga kaliliu molaju apa' bangi tana' -na.</s>
     </seg>
     <seg type="verse" id="b.LUK.8.7">
      <s id="b.LUK.8.7.1">Ria wo'o to monawu' hi laintongo' rui.</s>
      <s id="b.LUK.8.7.2">Tuwu' rui hangkaa-ngkania hante hinawu', alaa-na rui mpo'upi' hinawu' duu' -na mate.</s>
     </seg>
     <seg type="verse" id="b.LUK.8.8">
      <s id="b.LUK.8.8.1">Ria wo'o hawua' to monawu' hi tana' to morudu'.</s>
      <s id="b.LUK.8.8.2">Tuwu' hinawu' toe, morudu' lia, wua' -na ha'atu ngkani ngkai hinawu' -na."</s>
      <s id="b.LUK.8.8.3">Oti lolita rapa' -na toe, na'uli' -mi Yesus: "Hema-koi to tilingaa, pe'epei lompe'!"</s>
     </seg>
     <seg type="verse" id="b.LUK.8.9">
      <s id="b.LUK.8.9.1">Ana'guru-na mpekune' Yesus ba napa-i batua lolita rapa' toe.</s>
     </seg>
     <seg type="verse" id="b.LUK.8.10">
      <s id="b.LUK.8.10.1">Na'uli' Yesus: "Owi, Alata'ala ko'ia mpopo'incai manusia' beiwa-i mpai' jadi' Magau' hi dunia'.</s>
      <s id="b.LUK.8.10.2">Aga hewa toe lau, napopo'incai-mokoi tudui' toe.</s>
      <s id="b.LUK.8.10.3">Aga ane ntodea-hana, kutudui' -ra hante lolita rapa', bona madupa' lolita Buku Tomoroli' to mpo'uli': `Pe'epe moto-ra, aga uma oa' ra'incai batua-na.</s>
      <s id="b.LUK.8.10.4">Pehilo moto-ra, aga hewa to uma oa' monoto rahilo.'</s>
     </seg>
     <seg type="verse" id="b.LUK.8.11">
      <s id="b.LUK.8.11.1">"Tohe'i-mi batua lolita rapa' -ku we'i: Hawua' to rahawu', tetu-mi Lolita Alata'ala.</s>
     </seg>
     <seg type="verse" id="b.LUK.8.12">
      <s id="b.LUK.8.12.1">Hawua' to monawu' hi mata ohea mpobatuai tauna to mpo'epe Lolita Alata'ala, aga Magau' Anudaa' mpohilingai' nono-ra, alaa-na uma-ra mepangala', pai' uma-ra tebahaka ngkai huku' jeko' -ra.</s>
     </seg>
     <seg type="verse" id="b.LUK.8.13">
      <s id="b.LUK.8.13.1">"Hawua' to monawu' hi watu mpobatuai tauna to mpo'epe Lolita Alata'ala pai' ratarima hante goe' nono-ra.</s>
      <s id="b.LUK.8.13.2">Mepangala' moto-ra, aga pepangala' -ra tetu uma moroho, hewa hinu'a to uma morali'.</s>
      <s id="b.LUK.8.13.3">Toe pai' ane rata-damo pesori, mo'ungkere' -ramo, uma-rapa mepangala'.</s>
     </seg>
     <seg type="verse" id="b.LUK.8.14">
      <s id="b.LUK.8.14.1">"Hawua' to monawu' hi laintongo' rui mpobatuai tauna to mpo'epe Lolita Alata'ala, aga ntora mpenonoi katuwu' -ra hi rala dunia', doko' mo'ua' pai' doko' mporata kagoea'.</s>
      <s id="b.LUK.8.14.2">Hawe'ea toe mposesei' -ra, alaa-na uma-ra kaliliu mpotuku' Lolita Alata'ala, pai' uma ria kalaua-na hi katuwu' -ra.</s>
     </seg>
     <seg type="verse" id="b.LUK.8.15">
      <s id="b.LUK.8.15.1">"Hawua' to monawu' hi tana' to morudu' mpobatuai tauna to mpo'epe Lolita Alata'ala, pai' lolita toe rakakamu hante kanoa' pai' karoli' nono-ra.</s>
      <s id="b.LUK.8.15.2">Ntaha-ra mpotuku' Lolita Alata'ala, duu' -na ria kalaua-na hi katuwu' -ra.</s>
     </seg>
     <seg type="verse" id="b.LUK.8.16">
      <s id="b.LUK.8.16.1">"Uma ria tauna to mposuwe palita pai' napopoi' ba natu'u hi une' poturua.</s>
      <s id="b.LUK.8.16.2">Palita bate natu'u hi pontu'ua-na bona hini-na rahilo tauna to mesua'.</s>
     </seg>
     <seg type="verse" id="b.LUK.8.17">
      <s id="b.LUK.8.17.1">Apa' hawe'ea to tewuni kana rapopehuwu.</s>
      <s id="b.LUK.8.17.2">Pai' hawe'ea to kalerua kana rahungke pai' jadi' kahiloa.</s>
     </seg>
     <seg type="verse" id="b.LUK.8.18">
      <s id="b.LUK.8.18.1">"Toe pai' ku'uli', pelompehi-koie' beiwa-koi mpo'epe Lolita Alata'ala.</s>
      <s id="b.LUK.8.18.2">Apa' tauna to mpotarima Lolita Alata'ala, ranotohi nono-ra bona kawoo-woria' to ra'inca.</s>
      <s id="b.LUK.8.18.3">Aga tauna to uma dota mpotarima Lolita Alata'ala, nau' ria hangkedi' to ra'inca, ra'alai' lau-ra."</s>
     </seg>
     <seg type="verse" id="b.LUK.8.19">
      <s id="b.LUK.8.19.1">Hangkani, tina pai' ompi' -na Yesus tumai doko' mpohirua' -ki, aga uma-ra teliu apa' wori' rahi tauna.</s>
     </seg>
     <seg type="verse" id="b.LUK.8.20">
      <s id="b.LUK.8.20.1">Ria hadua to mpo'uli' -ki Yesus: "Guru, tina-nu pai' ompi' -nu, oe-ra ria hi mali-na, doko' mpohirua' -koko."</s>
     </seg>
     <seg type="verse" id="b.LUK.8.21">
      <s id="b.LUK.8.21.1">Tapi' Yesus mpo'uli' -raka: "Ane to kupotina pai' to kupo'ompi' -le, tauna to mpo'epe pai' mpotuku' Lolita Alata'ala."</s>
     </seg>
     <seg type="verse" id="b.LUK.8.22">
      <s id="b.LUK.8.22.1">Rala-na ha'eo, Yesus hante ana'guru-na mohawi' sakaya.</s>
      <s id="b.LUK.8.22.2">Na'uli' Yesus mpo'uli' -raka: "Hilou-tamo hi dipo rano."</s>
      <s id="b.LUK.8.22.3">Me'ongko' -ramo.</s>
     </seg>
     <seg type="verse" id="b.LUK.8.23">
      <s id="b.LUK.8.23.1">Bula-ra mosakaya, leta' -imi Yesus.</s>
      <s id="b.LUK.8.23.2">Muu-mule' rata-mi ngolu' bohe hi rano mporumpa' -ra.</s>
      <s id="b.LUK.8.23.3">Sakaya-ra napesua' ue, alaa-na neo' matala-ramo.</s>
     </seg>
     <seg type="verse" id="b.LUK.8.24">
      <s id="b.LUK.8.24.1">Ana'guru-na hilou hi Yesus mpolike-i, ra'uli': "Guru!</s>
      <s id="b.LUK.8.24.2">Guru!</s>
      <s id="b.LUK.8.24.3">Mate-ta toi-e!"</s>
      <s id="b.LUK.8.24.4">Pemata-nami Yesus pai' -i mpotagi ngolu' pai' balumpa to mekoroi' toe.</s>
      <s id="b.LUK.8.24.5">Mento'o-mi ngolu', pai' rano molino nculii'.</s>
      <s id="b.LUK.8.24.6">Rodo omea-mi.</s>
     </seg>
     <seg type="verse" id="b.LUK.8.25">
      <s id="b.LUK.8.25.1">Ngkai ree, na'uli' -mi Yesus hi ana'guru-na: "Napa pai' uma-a nipangala' -e?"</s>
      <s id="b.LUK.8.25.2">Konce pai' me'eka' -ramo, pai' momepololitai-ramo, ra'uli': "Hema mpu'u-idi tau toii-e?</s>
      <s id="b.LUK.8.25.3">Bangku' ngolu' pai' balumpa nahawai', ratuku' mpu'u-diki-hana hawa' -nae!"</s>
     </seg>
     <seg type="verse" id="b.LUK.8.26">
      <s id="b.LUK.8.26.1">Kaliliu-ramo mosakaya, duu' -na rata hi tana' Gerasa to hi dipo rano ngkai tana' Galilea.</s>
     </seg>
     <seg type="verse" id="b.LUK.8.29">
      <s id="b.LUK.8.29.1">Ria hi ree hadua pue' ngata to rapesuai' seta to wori'.</s>
      <s id="b.LUK.8.29.2">Mahae-imi tauna toei uma moheai pai' uma-i mo'oha' hi tomi.</s>
      <s id="b.LUK.8.29.3">Hi daeo' -wadi po'ohaa' -na.</s>
      <s id="b.LUK.8.29.4">Jau-i kahawia'.</s>
      <s id="b.LUK.8.29.5">Nau' rahilu' -i hante koloro pai' rante pai' radongo ncuu, ma'ala oa' nadupe' pohilu' -na pai' metibo' hilou hi kawaoa' -na, apa' nakeni karoho seta to mpohawi' -i.</s>
      <s id="b.LUK.8.29.6">Nto'u Yesus mehompo ngkai sakaya hilou hi role-na, tumai-imi tauna to kahawia' toei mpohirua' -ki.</s>
      <s id="b.LUK.8.29.7">Kampohilo-na Yesus, pe'au-nami pai' -i mowingkotu' hi nyanyoa-na.</s>
      <s id="b.LUK.8.29.8">Yesus mpohubui seta toera malai.</s>
      <s id="b.LUK.8.29.9">Na'uli' tau toei mpesukui: "Ee Yesus, Ana' Alata'ala to hi suruga!</s>
      <s id="b.LUK.8.29.10">Napa-di-kona pai' tumai-koe?</s>
      <s id="b.LUK.8.29.11">Kuperapi' bona neo' -a-kuwo nusesa'!"</s>
     </seg>
     <seg type="verse" id="b.LUK.8.30">
      <s id="b.LUK.8.30.1">Yesus mpekune' -i: "Hema hanga' -nu?"</s>
      <s id="b.LUK.8.30.2">Natompoi': "Legion."</s>
      <s id="b.LUK.8.30.3">("Legion" tohe'e, batua-na "moncobu," apa' wori' seta to mpohawi' -i.)</s>
     </seg>
     <seg type="verse" id="b.LUK.8.31">
      <s id="b.LUK.8.31.1">Raperapi' mpu'u seta toera bona neo' -ra nawuso hilou hi rala wulou'laa to uma tepetudu kanala-na.</s>
     </seg>
     <seg type="verse" id="b.LUK.8.32">
      <s id="b.LUK.8.32.1">Uma molaa ngkai ree, ria wori' wawu mojume hi panapa bulu'.</s>
      <s id="b.LUK.8.32.2">Seta toera merapi' hi Yesus, ra'uli': "Piliu-ka-kaiwo mesua' hi wawu toera mai."</s>
      <s id="b.LUK.8.32.3">Napiliu moto-ra.</s>
     </seg>
     <seg type="verse" id="b.LUK.8.33">
      <s id="b.LUK.8.33.1">Malai mpu'u-ramo seta ngkai rala tauna toei, kaliliu mesua' hi wawu.</s>
      <s id="b.LUK.8.33.2">Pesua' -ra hi wawu toe, mparampuli-ramo-rawo wawu hilou mengkajuala' hi rano, mate bonga-ramo hi rala ue.</s>
     </seg>
     <seg type="verse" id="b.LUK.8.34">
      <s id="b.LUK.8.34.1">Karahilo-na to mpodoo wawu kajadia' toe, mokeno-ramo hilou hi ngata pai' bonea to mohu' mpoparata kajadia' toe.</s>
     </seg>
     <seg type="verse" id="b.LUK.8.35">
      <s id="b.LUK.8.35.1">Toe pai' tumai-ramo pue' ngata doko' mpohilo napa to jadi'.</s>
      <s id="b.LUK.8.35.2">Karata-ra hi Yesus, rahilo-rawo tauna to biasa-na napesuai' seta, mohura rodo-imi hi ncori Yesus.</s>
      <s id="b.LUK.8.35.3">Moheai-i pai' monoto-mi nono-na.</s>
      <s id="b.LUK.8.35.4">Me'eka' -ramo.</s>
     </seg>
     <seg type="verse" id="b.LUK.8.36">
      <s id="b.LUK.8.36.1">Tauna to mpohilo kajadia' toe mpotutura beiwa Yesus mpaka'uri' tauna to kahawia'.</s>
     </seg>
     <seg type="verse" id="b.LUK.8.37">
      <s id="b.LUK.8.37.1">Ngkai ree, hawe'ea tauna hi tana' Gerasa toe merapi' hi Yesus bona malai-imi ngkai ngata-ra, apa' me'eka' lia-ra.</s>
      <s id="b.LUK.8.37.2">Jadi' mohawi' sakaya-imi nculii' hilou hi dipo-na.</s>
     </seg>
     <seg type="verse" id="b.LUK.8.38">
      <s id="b.LUK.8.38.1">Ane tauna to napaka'uri' Yesus, merapi' -i bona ma'ala-i hilou dohe-na.</s>
      <s id="b.LUK.8.38.2">Tapi' uma-i napiliu, na'uli' -ki:</s>
     </seg>
     <seg type="verse" id="b.LUK.8.39">
      <s id="b.LUK.8.39.1">"Nculii' -moko hilou hi tomi-nu pai' uli' -raka retu napa to nababehi Alata'ala hi iko."</s>
      <s id="b.LUK.8.39.2">Hilou mpu'u-imi mpopalele hi rala ngata napa to nababehi Yesus hi woto-na.</s>
     </seg>
     <seg type="verse" id="b.LUK.8.40">
      <s id="b.LUK.8.40.1">Karata-na Yesus nculii' hi dipo rano, goe' -ramo tauna to wori' mpotomu-i, apa' hawe'ea-ra ntora mpopea-i.</s>
     </seg>
     <seg type="verse" id="b.LUK.8.41">
      <s id="b.LUK.8.41.1">Nto'u toe, rata hadua pangkeni tomi posampayaa hi ngata toe, hanga' -na Yairus.</s>
      <s id="b.LUK.8.41.2">Mowingkotu' -i hi nyanyoa Yesus, naperapi' bona hilou-i hi tomi-na.</s>
     </seg>
     <seg type="verse" id="b.LUK.8.42">
      <s id="b.LUK.8.42.1">Apa' ria ana' -na tobine hadudua-wadi, umuru-na hampulu' rompae, peda' neo' mate.</s>
      <s id="b.LUK.8.42.2">Hilou mpu'u-i Yesus dohe-na.</s>
      <s id="b.LUK.8.42.3">Bula-ra momako' hilou hi tomi-na Yairus, mome'upi' -damo tauna to wori' mpo'upi' Yesus.</s>
     </seg>
     <seg type="verse" id="b.LUK.8.43">
      <s id="b.LUK.8.43.1">Hi olo' ntodea, ria hadua tobine, hampulu' rompae-imi ntora moraa', pai' uma ria katontoa' -na, nau' wori' -mi to mpokulii' -i.</s>
     </seg>
     <seg type="verse" id="b.LUK.8.44">
      <s id="b.LUK.8.44.1">Tumai-imi tobine toei mpomohui' Yesus ngkai tilingkuria-na pai' naganga wuntu baju-na.</s>
      <s id="b.LUK.8.44.2">Hampinisi mata mentoda' -mi poraa' -na.</s>
     </seg>
     <seg type="verse" id="b.LUK.8.45">
      <s id="b.LUK.8.45.1">Mepekune' -imi Yesus: "Hema to mpoganga-ae?"</s>
      <s id="b.LUK.8.45.2">Mancapu omea-ra.</s>
      <s id="b.LUK.8.45.3">Na'uli' Petrus: "Guru, apa' wori' rahi tauna mpotipuhi-ta, mome'iho' -ra-damo mpo'upi' -ko."</s>
     </seg>
     <seg type="verse" id="b.LUK.8.46">
      <s id="b.LUK.8.46.1">Na'uli' Yesus: "Bate ria-di to mpoganga-ae!</s>
      <s id="b.LUK.8.46.2">Ku'inca-le, apa' ria kabaraka' to malai ngkai woto-ku."</s>
     </seg>
     <seg type="verse" id="b.LUK.8.47">
      <s id="b.LUK.8.47.1">Na'inca tobine toei ka'uma-na tewunii' babehia-na.</s>
      <s id="b.LUK.8.47.2">Jadi' moridi' -i tumai mowingkotu' hi nyanyoa Yesus.</s>
      <s id="b.LUK.8.47.3">Napangaku' hi ntodea kahi'a-na to mpoganga baju Yesus pai' kamo'uri' -nami ngkai haki' -na.</s>
     </seg>
     <seg type="verse" id="b.LUK.8.48">
      <s id="b.LUK.8.48.1">Na'uli' Yesus mpo'uli' -ki: "Ana' -ku, mo'uri' -moko sabana pepangala' -nu hi Aku'.</s>
      <s id="b.LUK.8.48.2">Nculii' -moko hante kalompea' tuwu' -nu."</s>
     </seg>
     <seg type="verse" id="b.LUK.8.49">
      <s id="b.LUK.8.49.1">Bula-na Yesus mololita-pidi, rata-mi suro ngkai tomi Yairus to mpo'uli' -ki Yairus: "Mate-mi ana' -nu.</s>
      <s id="b.LUK.8.49.2">Neo' -pi mposusai' Guru."</s>
     </seg>
     <seg type="verse" id="b.LUK.8.50">
      <s id="b.LUK.8.50.1">Kana'epe-na Yesus lolita toe, na'uli' mpo'uli' -ki Yairus: "Neo' mere' nono-nu.</s>
      <s id="b.LUK.8.50.2">Pangala' -mi-hana, mo'uri' moto-i mpai' ana' -nu."</s>
     </seg>
     <seg type="verse" id="b.LUK.8.51">
      <s id="b.LUK.8.51.1">Karata-ra hi tomi Yairus, Yesus uma mpiliu kabua' -bua' tauna mesua' dohe-na.</s>
      <s id="b.LUK.8.51.2">Muntu' Petrus, Yohanes, Yakobus hante tina pai' tuama ana' toei-wadi to ma'ala mesua'.</s>
     </seg>
     <seg type="verse" id="b.LUK.8.52">
      <s id="b.LUK.8.52.1">Hawe'ea tauna to morumpu hi tomi Yairus geo' pai' motantangi', mpotantangii' ana' to mate toei.</s>
      <s id="b.LUK.8.52.2">Na'uli' Yesus: "Neo' -pi-hawo geo'.</s>
      <s id="b.LUK.8.52.3">Uma-ile mate-e, leta' -i-wadi-hawo."</s>
     </seg>
     <seg type="verse" id="b.LUK.8.53">
      <s id="b.LUK.8.53.1">Mpo'epe toe, rapotawai-i-wadi, apa' ra'inca kamate-na mpu'u-mi.</s>
     </seg>
     <seg type="verse" id="b.LUK.8.54">
      <s id="b.LUK.8.54.1">Oti toe, Yesus mpokamu pale-na ana' toei pai' na'uli' -ki: "Memata-moko ana'!"</s>
     </seg>
     <seg type="verse" id="b.LUK.8.55">
      <s id="b.LUK.8.55.1">Mo'inoha' nculii' -imi ana' toei, pai' kaliliu memata-imi.</s>
      <s id="b.LUK.8.55.2">Na'uli' Yesus: "Wai' -i pongkoni'."</s>
     </seg>
     <seg type="verse" id="b.LUK.8.56">
      <s id="b.LUK.8.56.1">Konce mpu'u-ramo totu'a-na.</s>
      <s id="b.LUK.8.56.2">Aga Yesus mpotagi-ra, bona neo' ra'uli' hi hema-hema napa to jadi' toe.</s>
     </seg>
    </div>
    <div type="chapter" id="b.LUK.9">
     <seg type="verse" id="b.LUK.9.1">
      <s id="b.LUK.9.1.1">Yesus mpokio' ana'guru-na to hampulu' rodua morumpu, pai' nawai' -ra kuasa pai' kabaraka' mpopalai hawe'ea seta pai' mpaka'uri' topohaki'.</s>
     </seg>
     <seg type="verse" id="b.LUK.9.2">
      <s id="b.LUK.9.2.1">Napahawa' -ra hilou mpaka'uri' topeda' pai' mpopalele kareba-na: "Neo' rata-mi tempo-na Alata'ala jadi' Magau' hi dunia'."</s>
     </seg>
     <seg type="verse" id="b.LUK.9.3">
      <s id="b.LUK.9.3.1">Kako'ia-ra me'ongko', na'uli' -raka: "Neo' -koi ngkeni napa-napa hi pomakoa' -ni.</s>
      <s id="b.LUK.9.3.2">Neo' ngkeni boku ba pongkoni' ba doi.</s>
      <s id="b.LUK.9.3.3">Neo' ngkeni rontonga' baju ba lua'.</s>
     </seg>
     <seg type="verse" id="b.LUK.9.4">
      <s id="b.LUK.9.4.1">Ane ratarima-koi hi rala tomi hantomi, mo'oha' hi ree-mokoi duu' -ni kaliliu hilou hi ngata ntani' -na.</s>
     </seg>
     <seg type="verse" id="b.LUK.9.5">
      <s id="b.LUK.9.5.1">Ane rata-koi hi ngata pai' uma-koi ratarima, wae kanipalahii-na ngata tetu, tonta awu to mentaka' hi palanta' witi' -ni, tanda kanahuku' -ra mpai' Alata'ala."</s>
     </seg>
     <seg type="verse" id="b.LUK.9.6">
      <s id="b.LUK.9.6.1">Ka'oti-na Yesus mpotudui' -ra, me'ongko' -ramo hilou hi ngata-ngata.</s>
      <s id="b.LUK.9.6.2">Hiapa pomakoa' -ra, mpokeni-ra Kareba Lompe' pai' mpaka'uri' topeda'.</s>
     </seg>
     <seg type="verse" id="b.LUK.9.7">
      <s id="b.LUK.9.7.1">Nto'u toe, topoparenta hi Galilea, Herodes Antipas.</s>
      <s id="b.LUK.9.7.2">Kana'epe-na Herodes hawe'ea to nababehi Yesus toe, napoka'ingu' lau-mi.</s>
      <s id="b.LUK.9.7.3">Apa' ria to mpo'uli': "Yesus toei lou, Yohanes Topeniu' tuwu' nculii' -imi."</s>
     </seg>
     <seg type="verse" id="b.LUK.9.8">
      <s id="b.LUK.9.8.1">Ria wo'o to mpo'uli' Yesus toei nabi Elia owi mehupa' nculii'.</s>
      <s id="b.LUK.9.8.2">Ria wo'o to mpo'uli' Yesus toei hadua nabi to owi memata nculii'.</s>
     </seg>
     <seg type="verse" id="b.LUK.9.9">
      <s id="b.LUK.9.9.1">Na'uli' Herodes: "Ane Yohanes Topeniu', kuhubui-mi wengi tauna mpopata' wuroko' -na.</s>
      <s id="b.LUK.9.9.2">Hiaa' Yesus toe-e lou, hema mpu'u-i-hawo?</s>
      <s id="b.LUK.9.9.3">Wori' -mi ku'epe to mpotompo'wiwi-i."</s>
      <s id="b.LUK.9.9.4">Toe pai' Herodes doko' mpohirua' -ki Yesus.</s>
     </seg>
     <seg type="verse" id="b.LUK.9.10">
      <s id="b.LUK.9.10.1">Rata nculii' -ramo suro Yesus to hampulu' rodua toera, pai' ratutura-ki Yesus hawe'ea to rababehi.</s>
      <s id="b.LUK.9.10.2">Oti toe, Yesus mpo'ema' -ra hilou hi kawaoa' -na mohu' hi ngata Betsaida.</s>
     </seg>
     <seg type="verse" id="b.LUK.9.11">
      <s id="b.LUK.9.11.1">Ntaa' ra'inca-di ntodea kahilou-rae.</s>
      <s id="b.LUK.9.11.2">Toe pai' metuku' -ramo mpotuku' Yesus.</s>
      <s id="b.LUK.9.11.3">Karata-ra hi Yesus, natarima moto-ra pai' natudui' -ra tudui' to mpotompo'wiwi Kamagaua' -na Alata'ala.</s>
      <s id="b.LUK.9.11.4">Pai' hema-hema to mohaki' napaka'uri'.</s>
     </seg>
     <seg type="verse" id="b.LUK.9.12">
      <s id="b.LUK.9.12.1">Neo' limpa-mi eo, rata-ramo ana'guru-na to hampulu' rodua mpo'uli' -ki Yesus: "Guru, agina tahubui-ramo ntodea toera lau hilou mpali' pongkoni' -ra pai' poturua-ra hi ngata pai' bonea to mohu'.</s>
      <s id="b.LUK.9.12.2">Apa' wao' -hana hi rehe'i lau."</s>
     </seg>
     <seg type="verse" id="b.LUK.9.13">
      <s id="b.LUK.9.13.1">Na'uli' Yesus: "Koi' -mi to mpopokoni' -ra."</s>
      <s id="b.LUK.9.13.2">Ra'uli' ana'guru-na: "Beiwa-mi-kaina!</s>
      <s id="b.LUK.9.13.3">Apa' muntu' lima meha' roti pai' rongkaju bau' uru-wadi to ria hi kai' -e.</s>
      <s id="b.LUK.9.13.4">Ha kana hilou-kai mpo'oli pongkoni' to rapokoni' -raka tauna to wori' toera lau?"</s>
     </seg>
     <seg type="verse" id="b.LUK.9.14">
      <s id="b.LUK.9.14.1">(Kawori' -ra kira-kira lima ncobu paka' tomane-pidi.)</s>
      <s id="b.LUK.9.14.2">Na'uli' Yesus mpo'uli' -raka ana'guru-na: "Hubui-ra mohura mopantuda-ntuda, nte lima mpulu' tauna hantuda."</s>
     </seg>
     <seg type="verse" id="b.LUK.9.15">
      <s id="b.LUK.9.15.1">Ratuku' -mi ana'guru-na napa to nahubui-raka Yesus.</s>
     </seg>
     <seg type="verse" id="b.LUK.9.16">
      <s id="b.LUK.9.16.1">Mohura-ra omea, na'ala' -mi Yesus roti to lima meha' pai' uru to rongkaju, pai' -i ngkongoa' hi langi' mosampaya.</s>
      <s id="b.LUK.9.16.2">Oti toe napihe-pihe-mi roti pai' nabibe' -bibe' bau', pai' nawai' -raka ana'guru-na bona rabagi hi ntodea.</s>
     </seg>
     <seg type="verse" id="b.LUK.9.17">
      <s id="b.LUK.9.17.1">Ngkoni' omea-ramo duu' -ra bohu.</s>
      <s id="b.LUK.9.17.2">Ka'oti-ra ngkoni', ana'guru-na mporumpu toro koni'.</s>
      <s id="b.LUK.9.17.3">Metoro-pi hampulu' roluncu.</s>
     </seg>
     <seg type="verse" id="b.LUK.9.18">
      <s id="b.LUK.9.18.1">Rala-na ha'eo, Yesus mosampaya hadudua-na, pai' rata ana'guru-na dohe-na.</s>
      <s id="b.LUK.9.18.2">Napekune' -ra, na'uli': "Ntuku' ponguli' ntodea, hema-a Aku' toi-e?"</s>
     </seg>
     <seg type="verse" id="b.LUK.9.19">
      <s id="b.LUK.9.19.1">Ratompoi': "Ria to mpo'uli' Yohanes Topeniu' -ko tuwu' nculii'.</s>
      <s id="b.LUK.9.19.2">Aga ria wo'o to mpo'uli' nabi Elia-ko.</s>
      <s id="b.LUK.9.19.3">Ria wo'o to mpo'uli' Iko hadua nabi to owi tuwu' nculii'."</s>
     </seg>
     <seg type="verse" id="b.LUK.9.20">
      <s id="b.LUK.9.20.1">Napekune' tena-ra: "Hiaa' koi' -koiwo mpo'uli', hema-a Aku' toi-e?"</s>
      <s id="b.LUK.9.20.2">Natompoi' Petrus: "Iko-mi Magau' Topetolo' to najanci Alata'ala!"</s>
     </seg>
     <seg type="verse" id="b.LUK.9.21">
      <s id="b.LUK.9.21.1">Ngkai ree, Yesus mpotagi mpu'u-ra, na'uli': "Neo' ulu ni'uli' hi hema-hema ka'Aku' -na Magau' Topetolo'."</s>
     </seg>
     <seg type="verse" id="b.LUK.9.22">
      <s id="b.LUK.9.22.1">Na'uli' wo'o-mi: "Aku' Ana' Manusia' kana mporata wori' kaparia.</s>
      <s id="b.LUK.9.22.2">Rasapuaka-a mpai' totu'a ngata, imam pangkeni hante guru agama.</s>
      <s id="b.LUK.9.22.3">Rapatehi-a mpai', aga hi eo katolu-na tuwu' nculii' moto-a."</s>
     </seg>
     <seg type="verse" id="b.LUK.9.23">
      <s id="b.LUK.9.23.1">Ngkai ree, Yesus mpololitai hawe'ea tauna, na'uli': "Hema to doko' mpotuku' -a kana mpobahaka konoa-na moto, pai' kana napaha'a kaju parika' -na butu eo-na-- batua-na: kana natuku' hawa' -ku nau' napopate-ki.</s>
      <s id="b.LUK.9.23.2">Oti toe-di pai' lako' ma'ala-i mpotuku' -a.</s>
     </seg>
     <seg type="verse" id="b.LUK.9.24">
      <s id="b.LUK.9.24.1">Hema to mpentaei konoa-na moto, uma-i mpai' mporatai katuwua' to lompe'.</s>
      <s id="b.LUK.9.24.2">Aga hema to mpobahaka konoa-na moto sabana petuku' -na hi Aku', nau' napopate-ki, hi'a-mi mpai' to mporata katuwua' to lompe' duu' kahae-hae-na.</s>
     </seg>
     <seg type="verse" id="b.LUK.9.25">
      <s id="b.LUK.9.25.1">Napa kalaua-na tarumpu hawe'ea ka'uaa' dunia', tapi' kao' -ta moto morugi apa' uma taratai katuwua' to lompe' hi eo mpeno-na.</s>
     </seg>
     <seg type="verse" id="b.LUK.9.26">
      <s id="b.LUK.9.26.1">"Hema to me'ea' mpangaku' petuku' -na hi Aku' pai' mpoka'ea' tudui' -ku, Aku' wo'o mpai' me'ea' mpangaku' kahi'a-na topetuku' -ku ane rata-apa mpai' ngkai suruga.</s>
      <s id="b.LUK.9.26.2">Nto'u toe mpai', Aku' Ana' Manusia' mana'u tumai hante mala'eka-mala'eka to moroli', mehini-a hante baraka' -ku pai' hante baraka' -na Tuama-ku.</s>
     </seg>
     <seg type="verse" id="b.LUK.9.27">
      <s id="b.LUK.9.27.1">Pe'epei to ku'uli' -kokoi tohe'i: ria-koi mpai' hi rehe'i to ko'ia mate kako'ia-na nihilo Alata'ala jadi' Magau'."</s>
     </seg>
     <seg type="verse" id="b.LUK.9.28">
      <s id="b.LUK.9.28.1">Kira-kira hamingku ngkai pololita-na toe, Yesus mpobawai Petrus, Yohanes pai' Yakobus manake' hilou hi lolo bulu', lou mosampaya.</s>
     </seg>
     <seg type="verse" id="b.LUK.9.29">
      <s id="b.LUK.9.29.1">Bula-na Yesus mosampaya, mobali' -mi lence-na, pai' pohea-na mewali mengea' meringkila'.</s>
     </seg>
     <seg type="verse" id="b.LUK.9.30">
      <s id="b.LUK.9.30.1">Muu-mule' ria rodua tauna to mpololitai-i, hira' nabi Musa pai' Elia.</s>
     </seg>
     <seg type="verse" id="b.LUK.9.31">
      <s id="b.LUK.9.31.1">Mehini pai' ncola wo'o-ra-rawo to rodua toera.</s>
      <s id="b.LUK.9.31.2">Mololita-ra, mpotompo'wiwi kamate-na Yesus to napadupa' mpai' hi ngata Yerusalem.</s>
     </seg>
     <seg type="verse" id="b.LUK.9.32">
      <s id="b.LUK.9.32.1">Nto'u toe, Petrus pai' doo-na leta' luru'.</s>
      <s id="b.LUK.9.32.2">Kamolike-ra, rahilo-rawo Yesus mehini ncola hante tauna to rodua to dohe-na.</s>
     </seg>
     <seg type="verse" id="b.LUK.9.33">
      <s id="b.LUK.9.33.1">Kaneo' -ra me'ongko' -mi to rodua toera, na'uli' Petrus: "Guru, lompe' lia-ta mo'oha' hi rehe'i!</s>
      <s id="b.LUK.9.33.2">Agina kibabehi-damo tolu bamaru' hi rehe'i.</s>
      <s id="b.LUK.9.33.3">Hameha' bagia-nu Guru, hameha' bagia-na Musa, pai' hameha' wo'o bagia-na Elia."</s>
      <s id="b.LUK.9.33.4">(Aga uma-hawo na'incai kahompoa lolita-na.)</s>
     </seg>
     <seg type="verse" id="b.LUK.9.34">
      <s id="b.LUK.9.34.1">Bula-na mololita-pidi Petrus, rata-mi limu' mpokamoui-ra.</s>
      <s id="b.LUK.9.34.2">Me'eka' -ramo mpohilo limu' to mpoputu' -ra.</s>
     </seg>
     <seg type="verse" id="b.LUK.9.35">
      <s id="b.LUK.9.35.1">Mpo'epe-ra topololita ngkai rala limu' to mpo'uli': "Hi'a toi-mi Ana' -ku to kupelihi.</s>
      <s id="b.LUK.9.35.2">Pe'epei-mi lolita-na!"</s>
     </seg>
     <seg type="verse" id="b.LUK.9.36">
      <s id="b.LUK.9.36.1">Kamolino-na topololita, rahilo-rawo ana'guru-na, hadudua-na Yesus-damo.</s>
      <s id="b.LUK.9.36.2">Pana'u-ra ngkai bulu' toe, ana'guru-na to tolu toera mengkalino-wadi, uma-ra ulu mpololita hi hema-hema napa to rahilo hi lolo bulu' toe.</s>
     </seg>
     <seg type="verse" id="b.LUK.9.37">
      <s id="b.LUK.9.37.1">Kamepulo-na mana'u-ramo ngkai lolo bulu', pai' wori' tauna mpohirua' -ki Yesus.</s>
     </seg>
     <seg type="verse" id="b.LUK.9.38">
      <s id="b.LUK.9.38.1">Ria hadua tomane hi laintongo' tauna to wori' to mekio', na'uli': "Guru!</s>
      <s id="b.LUK.9.38.2">Tulungi-a!</s>
      <s id="b.LUK.9.38.3">Pehiloi-ka-kuwo ana' -ku.</s>
      <s id="b.LUK.9.38.4">Hadudua hi'a-wadi-ka-kuwo ana' -ku.</s>
     </seg>
     <seg type="verse" id="b.LUK.9.39">
      <s id="b.LUK.9.39.1">Ane napesuai' anudaa' -i, kaka'au-au-i pai' kakapadi-padi-i, duu' -na mowura' nganga-na.</s>
      <s id="b.LUK.9.39.2">Neo' uma ria palaia-na anudaa' toe mpopedahi-i.</s>
     </seg>
     <seg type="verse" id="b.LUK.9.40">
      <s id="b.LUK.9.40.1">Kuperapi' -ramo ana'guru-nu mpopalai anudaa' toe, aga uma rakulei'."</s>
     </seg>
     <seg type="verse" id="b.LUK.9.41">
      <s id="b.LUK.9.41.1">Na'uli' Yesus: "Uma mowo-koie'!</s>
      <s id="b.LUK.9.41.2">Ko'ia oa' -tano mepangala' -koie!</s>
      <s id="b.LUK.9.41.3">Mesapuaka oa' -pidi-koi mposapuaka konoa Alata'ala!</s>
      <s id="b.LUK.9.41.4">Ni'uli' -koina hangkuja tena-pi kahae-ku dohe-ni, hangkuja tena-pi kahae-na kupengkatarii kalente pepangala' -nie!</s>
      <s id="b.LUK.9.41.5">Keni tumai ana' -nu!"</s>
     </seg>
     <seg type="verse" id="b.LUK.9.42">
      <s id="b.LUK.9.42.1">Bula-na ana' toei momako' hilou hi Yesus, modungka-imi napakeni seta to mpohawi' -i, pai' kakapadi-padi woto-na.</s>
      <s id="b.LUK.9.42.2">Yesus mpopetibo' anudaa', pai' mpaka'uri' ana' toei.</s>
      <s id="b.LUK.9.42.3">Oti toe na'uli' -ki tuama-na: "Ala' -mi ana' -nu.</s>
      <s id="b.LUK.9.42.4">Mo'uri' -imi."</s>
     </seg>
     <seg type="verse" id="b.LUK.9.43">
      <s id="b.LUK.9.43.1">Konce omea-ramo tauna mpohilo baraka' Alata'ala to bohe tohe'e.</s>
     </seg>
     <seg type="verse" id="b.LUK.9.44">
      <s id="b.LUK.9.44.1">"Penonoi lompe' -e' lolita-ku toi: Aku' Ana' Manusia' bate ratonu mpai' hi kuasa manusia'."</s>
     </seg>
     <seg type="verse" id="b.LUK.9.45">
      <s id="b.LUK.9.45.1">Aga ana'guru-na uma mpo'incai patuju-na, apa' tewunii' -raka batua-na, alaa-na uma rapaha.</s>
      <s id="b.LUK.9.45.2">Hiaa' uma wo'o-ra daho' mpekune' -i ba napa batua lolita-na toe.</s>
     </seg>
     <seg type="verse" id="b.LUK.9.46">
      <s id="b.LUK.9.46.1">Ana'guru-na Yesus momehono', ba hema-ra to meliu kabohe tuwu' -ra.</s>
     </seg>
     <seg type="verse" id="b.LUK.9.47">
      <s id="b.LUK.9.47.1">Na'inca Yesus napa to hi rala nono-ra.</s>
      <s id="b.LUK.9.47.2">Toe pai' na'ala' hadua ana' to kedi' napopokore hi ncori-na,</s>
     </seg>
     <seg type="verse" id="b.LUK.9.48">
      <s id="b.LUK.9.48.1">pai' na'uli' -raka: "Hema to mpotarima ana' to kedi' toi sabana petuku' -na hi Aku', batua-na Aku' -mi to natarima.</s>
      <s id="b.LUK.9.48.2">Pai' hema to mpotarima-a, mpotarima wo'o-imi Pue' Ala to mposuro-a.</s>
      <s id="b.LUK.9.48.3">Hema-koi to tuwu' mengkadingki', hi'a-mi to bohe mpu'u tuwu' -na."</s>
     </seg>
     <seg type="verse" id="b.LUK.9.49">
      <s id="b.LUK.9.49.1">Na'uli' Yohanes: "Guru, ria kihilo hadua tauna mpopalai seta hante hanga' -nu, aga kitagi-i apa' bela-i topetuku' -ta."</s>
     </seg>
     <seg type="verse" id="b.LUK.9.50">
      <s id="b.LUK.9.50.1">Na'uli' Yesus: "Neo' -i ratagi, apa' tauna to uma mpo'ewa-ta, batua-na hira' -mi to tono' hi kita'."</s>
     </seg>
     <seg type="verse" id="b.LUK.9.51">
      <s id="b.LUK.9.51.1">Mohu' -mi tempo-na Yesus me'ongko' hilou hi suruga, napomonoa' -mi bate mpotoa' -i Yerusalem.</s>
     </seg>
     <seg type="verse" id="b.LUK.9.52">
      <s id="b.LUK.9.52.1">Nahubui ba hangkuja dua topetuku' -na meri'ulu ngkai Hi'a.</s>
      <s id="b.LUK.9.52.2">Mesua' -ra to rahubui toera hi ngata to Samaria bona mporodo hawe'ea-na kako'ia-na Yesus rata.</s>
     </seg>
     <seg type="verse" id="b.LUK.9.53">
      <s id="b.LUK.9.53.1">Aga pue' ngata toera, oja' -ra mpotarima Yesus, apa' ra'inca kampotoa' -na Yerusalem.</s>
     </seg>
     <seg type="verse" id="b.LUK.9.54">
      <s id="b.LUK.9.54.1">Yakobus pai' Yohanes mpo'epe karapoka'oja' -ra pue' ngata toera.</s>
      <s id="b.LUK.9.54.2">Toe pai' ra'uli' -ki Yesus: "Pue', ane nupokono, kiperapi' apu ngkai langi' mpomampuhi pue' ngata toera lau!"</s>
     </seg>
     <seg type="verse" id="b.LUK.9.55">
      <s id="b.LUK.9.55.1">Tapi' Yesus mpe'ili' -ra pai' mpotagi-ra.</s>
     </seg>
     <seg type="verse" id="b.LUK.9.56">
      <s id="b.LUK.9.56.1">Oti toe, kaliliu-ramo hilou hi ngata ntani' -na.</s>
     </seg>
     <seg type="verse" id="b.LUK.9.57">
      <s id="b.LUK.9.57.1">Hi pomakoa' -ra toe, ria hadua tauna to mpo'uli' -ki Yesus: "Hiapa kahiloua-nu Pue', doko' kutuku' -ko."</s>
     </seg>
     <seg type="verse" id="b.LUK.9.58">
      <s id="b.LUK.9.58.1">Yesus mpotompoi' -i, na'uli': "Bangko' ria pulo'u-ra, pai' danci ria peta-ra, aga Aku' Ana' Manusia' uma-kuna ria tomi-ku kupoturui."</s>
     </seg>
     <seg type="verse" id="b.LUK.9.59">
      <s id="b.LUK.9.59.1">Oti toe, pai' na'uli' Yesus hi kahadua-na: "Tuku' -a."</s>
      <s id="b.LUK.9.59.2">Aga natompoi' tau toei: "Pue', piliu-a-kuwo ulu nculii' hi tomi-ku.</s>
      <s id="b.LUK.9.59.3">Ane mate-damo tuama-ku pai' -i ratana, bo kutuku' -moko."</s>
     </seg>
     <seg type="verse" id="b.LUK.9.60">
      <s id="b.LUK.9.60.1">Yesus mpotompoi' -i hante walatu toi, na'uli': "Pelele' moto-ramo tomate mpotana hingka tomate-ra.</s>
      <s id="b.LUK.9.60.2">Aga iko-kona, hilou-moko mpopalele kareba Kamagaua' Alata'ala."</s>
     </seg>
     <seg type="verse" id="b.LUK.9.61">
      <s id="b.LUK.9.61.1">Ria wo'o kahadua-na mpo'uli' -ki Yesus: "Pue', dota moto-a mpotuku' -ko.</s>
      <s id="b.LUK.9.61.2">Aga piliu-a ulu nculii' mpalakana hi ompi' -ku."</s>
     </seg>
     <seg type="verse" id="b.LUK.9.62">
      <s id="b.LUK.9.62.1">Na'uli' Yesus mpo'uli' -ki: "Tauna to ntepu'u-mi mopajeko', uma-hawo lompe' ane kaka'ili' -ili' -i.</s>
      <s id="b.LUK.9.62.2">Tauna to hewa toe kehi-ra, uma-ra natao jadi' topobago hi rala Kamagaua' -na Alata'ala."</s>
     </seg>
    </div>
    <div type="chapter" id="b.LUK.10">
     <seg type="verse" id="b.LUK.10.1">
      <s id="b.LUK.10.1.1">Oti toe, Pue' Yesus mpelihi wo'o-mi pitu mpulu' topetuku' to ntani' -na pai' nahubui-ra momako' rodua-rodua meri'ulu ngkai Hi'a hilou hi butu-butu ngata to natara mpai'.</s>
     </seg>
     <seg type="verse" id="b.LUK.10.2">
      <s id="b.LUK.10.2.1">Na'uli' mpo'uli' -raka: "Tauna to doko' mpo'epe Kareba Lompe' ma'ala rarapai' -ki pae to taha'.</s>
      <s id="b.LUK.10.2.2">Wori' pae to kana rapepae, aga topepae uma-ra wori'.</s>
      <s id="b.LUK.10.2.3">Toe pai' kana mekakae-koi hi pue' bonea, niperapi' bona nahubui tauna hilou mepae hi bonea-na.</s>
     </seg>
     <seg type="verse" id="b.LUK.10.3">
      <s id="b.LUK.10.3.1">"Hilou-mokoi, aga pelompehi, apa' kuhubui-koi hilou hi olo' tauna to dada'a.</s>
      <s id="b.LUK.10.3.2">Koi' mpai' hewa bima hi olo' serigala.</s>
     </seg>
     <seg type="verse" id="b.LUK.10.4">
      <s id="b.LUK.10.4.1">Neo' ngkeni karepe' doi ba boku ba sapatu' ropasa.</s>
      <s id="b.LUK.10.4.2">Neo' mengkahae mpololitai tauna hi lengko ohea.</s>
     </seg>
     <seg type="verse" id="b.LUK.10.5">
      <s id="b.LUK.10.5.1">"Ane mesua' -koi hi rala tomi hantomi, ncaliu ni'uli': `Kalompea' ngkai Pue' rata hi koi' pue' tomi!'</s>
     </seg>
     <seg type="verse" id="b.LUK.10.6">
      <s id="b.LUK.10.6.1">Ane lompe' nono-ra pue' tomi mpotarima-koi, bate nagane' mpu'u-ra mpai' Pue' Ala.</s>
      <s id="b.LUK.10.6.2">Aga ane uma-rada dota mpotarima-koi, uma-ra mpai' mporata rasi' ngkai pegane' -ni tetu.</s>
     </seg>
     <seg type="verse" id="b.LUK.10.7">
      <s id="b.LUK.10.7.1">Hantomi lau-wadi po'ohaa' -ni, neo' -koi pantoli-ntoli hi kahantomi-na bula-ni mpokeni Kareba Lompe' hi ngata tetu.</s>
      <s id="b.LUK.10.7.2">Pongkoni' napa to rawai' -kokoi, koni' -mi-hana, apa' topobago masipato' mpotarima gaji' -na.</s>
     </seg>
     <seg type="verse" id="b.LUK.10.8">
      <s id="b.LUK.10.8.1">"Ane mesua' -koi hi rala ngata pai' -koi ratarima, koni' -mi-hana napa to ratonu-kokoi.</s>
     </seg>
     <seg type="verse" id="b.LUK.10.9">
      <s id="b.LUK.10.9.1">Paka'uri' topeda' to hi rala ngata, pai' uli' -raka pue' ngata: `Rata-mi tempo-na, Alata'ala jadi' Magau' hi laintongo' -ni.'</s>
     </seg>
     <seg type="verse" id="b.LUK.10.10">
      <s id="b.LUK.10.10.1">Aga ane mesua' -koi hi rala ngata pai' uma-koi ratarima, hilou-mokoi hi karajaa pai' mpo'uli':</s>
     </seg>
     <seg type="verse" id="b.LUK.10.11">
      <s id="b.LUK.10.11.1">`Nau' awu ngata-ni to mentaka' hi palanta' witi' -kai, kitonta bona nihilo.</s>
      <s id="b.LUK.10.11.2">Aga kiwoi-koie': neo' rata-mi tempo-na Alata'ala jadi' Magau'!'"</s>
     </seg>
     <seg type="verse" id="b.LUK.10.12">
      <s id="b.LUK.10.12.1">Na'uli' wo'o-mi Yesus hi topetuku' -na: "Ku'uli' -kokoi, hi Eo Kiama, meliu pehuku' -na Alata'ala mpohuku' pue' ngata toera ngkai pehuku' -na hi pue' ngata Sodom owi.</s>
     </seg>
     <seg type="verse" id="b.LUK.10.13">
      <s id="b.LUK.10.13.1">"Silaka-koi to Yahudi to mo'oha' hi ngata Korazim pai' hi Betsaida!</s>
      <s id="b.LUK.10.13.2">Wori' moto-mi tanda mekoncehi kubabehi hi ngata-ni, aga uma oa' -koi medea ngkai jeko' -ni.</s>
      <s id="b.LUK.10.13.3">Ane rapa' -na tanda mekoncehi toe rababehi hi rala ngata Tirus pai' Sidon, ke mahae-ramo-rana medea ngkai jeko' -ra, nau' bela-ra to Yahudi.</s>
      <s id="b.LUK.10.13.4">Ke mpo'ala' karu' -ramo rapohea, pai' mohura-ra mpohawui' woto-ra hante awu, tanda kasoho' nono-ra.</s>
     </seg>
     <seg type="verse" id="b.LUK.10.14">
      <s id="b.LUK.10.14.1">Jadi', hi Eo Kiama mpai', meliu-pi pehuku' -na Alata'ala hi koi' ngkai pehuku' -na hi to Tirus pai' to Sidon.</s>
     </seg>
     <seg type="verse" id="b.LUK.10.15">
      <s id="b.LUK.10.15.1">"Pai' koi' wo'o to Kapernaum!</s>
      <s id="b.LUK.10.15.2">Ha ni'uli' -koina na'ongko' napomolangko-koi mpai' Alata'ala-e?</s>
      <s id="b.LUK.10.15.3">Uma-e'!</s>
      <s id="b.LUK.10.15.4">Natadi pai' nahuku' lau-dakoi mpai'."</s>
     </seg>
     <seg type="verse" id="b.LUK.10.16">
      <s id="b.LUK.10.16.1">Oti toe, Yesus mololita tena hi topetuku' -na, na'uli': "Tauna to mpotarima lolita-ni, batua-na lolita-ku Aku' to ratarima.</s>
      <s id="b.LUK.10.16.2">Tauna to mposapuaka-koi, batua-na Aku' to rasapuaka.</s>
      <s id="b.LUK.10.16.3">Pai' tauna to mposapuaka-a, mposapuaka wo'o-ra Pue' Ala to mposuro-a."</s>
     </seg>
     <seg type="verse" id="b.LUK.10.17">
      <s id="b.LUK.10.17.1">Ba hangkuja kahae-na ngkai toe, nculii' -ramo topetuku' to pitu mpulu' toera.</s>
      <s id="b.LUK.10.17.2">Goe' mpu'u-mi nono-ra, ra'uli' -ki Yesus: "Pue', bangku' seta wo'o mengkoru hi kai' pai' metibo' -ra, ane kipopalai-ra hante hanga' -nu."</s>
     </seg>
     <seg type="verse" id="b.LUK.10.18">
      <s id="b.LUK.10.18.1">Na'uli' Yesus: "Kuhilo-di Magau' Anudaa' -e monawu' ngkai langi' hewa kila'!</s>
     </seg>
     <seg type="verse" id="b.LUK.10.19">
      <s id="b.LUK.10.19.1">Jadi', bona ni'inca: kuwai' -mokoi kuasa, bona ma'ala-koi mpolisa ule ba lipa pai' mpodagi hawe'ea karohoa bali' -ta.</s>
      <s id="b.LUK.10.19.2">Uma hema to mposerohi-koi.</s>
     </seg>
     <seg type="verse" id="b.LUK.10.20">
      <s id="b.LUK.10.20.1">Aga nau' wae, neo' nipokagoe' kamengkoru-ra seta hi koi'.</s>
      <s id="b.LUK.10.20.2">Agina mpokagoe' -koi kate'uki' -nami hanga' -ni hi rala suruga."</s>
     </seg>
     <seg type="verse" id="b.LUK.10.21">
      <s id="b.LUK.10.21.1">Nto'u toe Yesus nakuasai Inoha' Tomoroli', pai' -i mololita ngkai kagoe' nono-na, na'uli': "O Mama, Pue' langi' pai' dunia'!</s>
      <s id="b.LUK.10.21.2">Mpo'uli' -a tarima kasi, apa' hawe'ea toe lau nupopohiloi-raka tauna to uma pe'incai, tapi' nuwunii' -raka tauna to nginca pai' tauna to pante.</s>
      <s id="b.LUK.10.21.3">Apa' wae-mi konoa-nu Mama.</s>
     </seg>
     <seg type="verse" id="b.LUK.10.22">
      <s id="b.LUK.10.22.1">"Hawe'ea-na natonu-maka Tuama-ku.</s>
      <s id="b.LUK.10.22.2">Uma ria haduaa to mpo'inca kahema-ku Aku' Ana' Alata'ala, muntu' Tuama-ku to mpo'inca-a.</s>
      <s id="b.LUK.10.22.3">Wae wo'o uma ria to mpo'incai hema-i Tuama-ku, muntu' Aku' Ana' -na to mpo'inca-i, pai' hema-hema to kupopo'incai kahema-nai Tuama-ku."</s>
     </seg>
     <seg type="verse" id="b.LUK.10.23">
      <s id="b.LUK.10.23.1">Ngkai ree, bona neo' ra'epe doo, me'ili' -imi hi ana'guru-na, na'uli' -raka: "Morasi' mpu'u-koi, apa' nihilo-mi-koina hawe'ea tohe'i.</s>
     </seg>
     <seg type="verse" id="b.LUK.10.24">
      <s id="b.LUK.10.24.1">Apa' wori' moto nabi pai' magau' owi to doko' mpohilo napa to nihilo koi' toi, aga uma-rana rahiloi.</s>
      <s id="b.LUK.10.24.2">Doko' lia-ra mpo'epe napa to ni'epe-mi koi', aga uma-rana ra'epei."</s>
     </seg>
     <seg type="verse" id="b.LUK.10.25">
      <s id="b.LUK.10.25.1">Ria hadua guru agama Yahudi to doko' mpemai-mai kasala' petompoi' Yesus.</s>
      <s id="b.LUK.10.25.2">Napekune' -i: "Guru, napa-hawo to kana kubabehi bona mporata-a katuwua' to lompe' duu' kahae-hae-na?"</s>
     </seg>
     <seg type="verse" id="b.LUK.10.26">
      <s id="b.LUK.10.26.1">Na'uli' Yesus: "Napa to te'uki' hi rala Atura Pue'?</s>
      <s id="b.LUK.10.26.2">Beiwa to nubasa?"</s>
     </seg>
     <seg type="verse" id="b.LUK.10.27">
      <s id="b.LUK.10.27.1">Natompoi' guru agama toei: `Kana tapoka'ahi' Pue' -ta Pue' Alata'ala hante nono-ta mpu'u, tatonu hawe'ea katuwu' -ta hi Hi'a, tapoka'ahi' -i hudu pakulea' -ta, pai' hudu inca-ta.'</s>
      <s id="b.LUK.10.27.2">Pai' `Kana tapoka'ahi' doo-ta hewa pompoka'ahi' -ta woto-ta moto.'"</s>
     </seg>
     <seg type="verse" id="b.LUK.10.28">
      <s id="b.LUK.10.28.1">Na'uli' Yesus: "Kono-mi petompoi' -nu.</s>
      <s id="b.LUK.10.28.2">Babehi-mi hewa tetu, mporata moto-ko mpai' katuwua' to lompe'."</s>
     </seg>
     <seg type="verse" id="b.LUK.10.29">
      <s id="b.LUK.10.29.1">Aga guru agama toei uma dota radagi, mpoperaha-i kamonoa' po'ingku-na.</s>
      <s id="b.LUK.10.29.2">Toe pai' na'uli': "Hiaa' hema doo-ku to kana kupoka'ahi' -e?"</s>
     </seg>
     <seg type="verse" id="b.LUK.10.30">
      <s id="b.LUK.10.30.1">Natompoi' Yesus: "Ria hadua tomane to mako' ngkai Yerusalem mana'u hilou hi ngata Yerikho.</s>
      <s id="b.LUK.10.30.2">Hi lengko ohea-i mpohirua' -ki toperampaki.</s>
      <s id="b.LUK.10.30.3">Ra'agoi-i rewa-na pai' pohea-na, pai' -i rapao' duu' -na neo' mate, pai' rapalahii moto-imi hi ohea.</s>
     </seg>
     <seg type="verse" id="b.LUK.10.31">
      <s id="b.LUK.10.31.1">Ko'ia mahae ngkai ree, ria wo'o-hawo hadua imam ntara hi ohea toe.</s>
      <s id="b.LUK.10.31.2">Kanahilo-na tauna to weho toei, napelelii' pai' kaliliu moto-i.</s>
     </seg>
     <seg type="verse" id="b.LUK.10.32">
      <s id="b.LUK.10.32.1">Wae wo'o, hadua topobago hi Tomi Alata'ala liu hi ree.</s>
      <s id="b.LUK.10.32.2">Kanahilo-na tauna to weho toei, napelelii' wo'o-i-wadi-hawo pai' -i kaliliu.</s>
     </seg>
     <seg type="verse" id="b.LUK.10.33">
      <s id="b.LUK.10.33.1">"Uma mahae ngkai ree, liu wo'o-hawo hadua to Samaria to bula-na hi pomakoa' -na.</s>
      <s id="b.LUK.10.33.2">Kanahilo-na tauna to weho toei, metumu' -mi ahi' -na.</s>
     </seg>
     <seg type="verse" id="b.LUK.10.34">
      <s id="b.LUK.10.34.1">Kahilou-nami mpomohui' -i, nabohoi' weho-na hante lana pai' anggur pai' nawewe.</s>
      <s id="b.LUK.10.34.2">Oti toe napopehawi' -i hi keledai-na pai' nakeni-i hilou hi tomi torata, pai' napodoo-i hi ree.</s>
     </seg>
     <seg type="verse" id="b.LUK.10.35">
      <s id="b.LUK.10.35.1">Kamepulo-na na'ala' rompepa' doi pera', nawai' -ki pue' tomi pai' na'uli' -ki: `Pewili' -i-hawo ulu tauna toei hi rehe'i.</s>
      <s id="b.LUK.10.35.2">Nculii' moto-a mpai' pai' kubayari omea ongkoso' -nu ane ria pelabia-na ngkai tetu.'"</s>
     </seg>
     <seg type="verse" id="b.LUK.10.36">
      <s id="b.LUK.10.36.1">Hudu-mi jarita-na toe, napekune' Yesus hi guru agama toei, na'uli': "Ntuku' pomporataa-nu, ngkai to tolu toera, hema-ra to ma'ahi' hi doo to rarampaki toei?"</s>
     </seg>
     <seg type="verse" id="b.LUK.10.37">
      <s id="b.LUK.10.37.1">Natompoi' guru agama toei: "Tauna to mpotulungi-i."</s>
      <s id="b.LUK.10.37.2">Na'uli' Yesus: "Koi' -moko, babehi wo'o-kowo hewa tetu."</s>
     </seg>
     <seg type="verse" id="b.LUK.10.38">
      <s id="b.LUK.10.38.1">Rala pomakoa' -ra toe, Yesus pai' ana'guru-na mehani hi ngata.</s>
      <s id="b.LUK.10.38.2">Hi rala ngata toe, ria hadua tobine to rahanga' Marta to mpotorata Yesus.</s>
     </seg>
     <seg type="verse" id="b.LUK.10.39">
      <s id="b.LUK.10.39.1">Ria wo'o ompi' -na Marta, tobine wo'o-wadi, hanga' -na Maria.</s>
      <s id="b.LUK.10.39.2">Maria toei mohura mohu' hi witi' -na Yesus ntora mpe'epei lolita-na.</s>
     </seg>
     <seg type="verse" id="b.LUK.10.40">
      <s id="b.LUK.10.40.1">Hiaa' Marta-hana, sese' -i-damo mpo'urusi torata.</s>
      <s id="b.LUK.10.40.2">Kahilou-nami Marta hi Yesus pai' na'uli' -ki: "Pue', ha nupokono ompi' -ku tetui mpelele' -a mobago hadudua-ku!</s>
      <s id="b.LUK.10.40.3">Uli' -ki pe' mpongawa' -ae."</s>
     </seg>
     <seg type="verse" id="b.LUK.10.41">
      <s id="b.LUK.10.41.1">Na'uli' Pue' Yesus: "Ee' Marta!</s>
      <s id="b.LUK.10.41.2">Sese' pai' kawuhe rahi-ko mpenonoi to wori' nyala.</s>
     </seg>
     <seg type="verse" id="b.LUK.10.42">
      <s id="b.LUK.10.42.1">Hiaa' kakono-na, to paraluu nubabehi hanyala lau-wadi, toe-mi mpo'epe Lolita Alata'ala.</s>
      <s id="b.LUK.10.42.2">Ane Maria, napelihi-mi bagia to lompe', pai' bagia toe uma mpai' ra'alai' ngkai hi'a."</s>
     </seg>
    </div>
    <div type="chapter" id="b.LUK.11">
     <seg type="verse" id="b.LUK.11.1">
      <s id="b.LUK.11.1.1">Hangkani Yesus mosampaya.</s>
      <s id="b.LUK.11.1.2">Kahudu-na mosampaya, hadua ana'guru-na mpo'uli' -ki: "Pue', tudui' wo'o-ka-kaiwo mosampaya, hewa Yohanes Topeniu' mpotudui' ana'guru-na."</s>
     </seg>
     <seg type="verse" id="b.LUK.11.2">
      <s id="b.LUK.11.2.1">Na'uli' Yesus mpo'uli' -raka: "Ane mosampaya-koi, uli' hewa tohe'i: Mama, pomperapia' -kai bona hawe'ea tauna mpobila' hanga' -nu to moroli', bona Iko jadi' Magau' hi dunia'.</s>
     </seg>
     <seg type="verse" id="b.LUK.11.3">
      <s id="b.LUK.11.3.1">Wai' -kai pongkoni' to kiparaluu eo-eo-na.</s>
     </seg>
     <seg type="verse" id="b.LUK.11.4">
      <s id="b.LUK.11.4.1">Ampungi jeko' -kai, apa' kai' wo'o mpo'ampungi hawe'ea tauna to masala' hi kai'.</s>
      <s id="b.LUK.11.4.2">Pai' neo' -kai nupelele' rasori."</s>
     </seg>
     <seg type="verse" id="b.LUK.11.5">
      <s id="b.LUK.11.5.1">Na'uli' wo'o-mi Yesus mpo'uli' -raka ana'guru-na: "Rapa' -na hilou-ta hi doo-ta mentongo' bengi pai' ta'uli' -ki: `Bale, wai' -a-kuwo pongkoni' tolu mputu'.</s>
     </seg>
     <seg type="verse" id="b.LUK.11.6">
      <s id="b.LUK.11.6.1">Apa' ria bale-ku to lako' rata, hiaa' uma-kuna ria napa-napa to kuwai' -ki.'</s>
     </seg>
     <seg type="verse" id="b.LUK.11.7">
      <s id="b.LUK.11.7.1">"Ha natompoi' -ta mpai' hewa tohe'i: `Neo' -a nusaleroi.</s>
      <s id="b.LUK.11.7.2">Wobo' tehohoki-mi.</s>
      <s id="b.LUK.11.7.3">Ana' -ku leta' omea-ramo dohe-ku.</s>
      <s id="b.LUK.11.7.4">Uma-a bisa memata mpowai' -ko ba napa-napa.'</s>
     </seg>
     <seg type="verse" id="b.LUK.11.8">
      <s id="b.LUK.11.8.1">Uma mpai' hewa toe tompoi' -na.</s>
      <s id="b.LUK.11.8.2">Nau' bale-ta uma dota memata pai' mpowai' -ta napa-napa, aga apa' uma tabahakai pai' uma-ta me'ea' mperapii' -i, memata oa' -i mpowai' -ta napa to taparaluu.</s>
     </seg>
     <seg type="verse" id="b.LUK.11.9">
      <s id="b.LUK.11.9.1">"Jadi' ku'uli' -kokoi: Perapi' -mi hi Alata'ala, nawai' moto-ta mpai'.</s>
      <s id="b.LUK.11.9.2">Pali' kaparaluua-ta hi Alata'ala, tarata moto mpai'.</s>
      <s id="b.LUK.11.9.3">Neo' tabahakai mpopebea wobo', Alata'ala mpobea moto-taka mpai' wobo' -na.</s>
     </seg>
     <seg type="verse" id="b.LUK.11.10">
      <s id="b.LUK.11.10.1">Apa' hema to merapi' bate rawai'.</s>
      <s id="b.LUK.11.10.2">Hema to mpali' bate mporata.</s>
      <s id="b.LUK.11.10.3">Hema to mpopebea wobo', bate rabea-ki wobo'.</s>
     </seg>
     <seg type="verse" id="b.LUK.11.11">
      <s id="b.LUK.11.11.1">Ha ria-koi to mpowai' ule hi ana' -ni ane merapi' -i bau'?</s>
     </seg>
     <seg type="verse" id="b.LUK.11.12">
      <s id="b.LUK.11.12.1">Ba mpowai' -i pehede' ane merapi' -i ntolumanu'?</s>
      <s id="b.LUK.11.12.2">Tantu uma.</s>
     </seg>
     <seg type="verse" id="b.LUK.11.13">
      <s id="b.LUK.11.13.1">Nau' hewa apa-mi kadada'a-nie, ni'inca moto mpowai' to lompe' hi ana' -ni.</s>
      <s id="b.LUK.11.13.2">Peliu-liu-nami Tuama-ni to ria hi rala suruga!</s>
      <s id="b.LUK.11.13.3">Bate nawai' Inoha' Tomoroli' hi tauna to merapi' hi Hi'a."</s>
     </seg>
     <seg type="verse" id="b.LUK.11.14">
      <s id="b.LUK.11.14.1">Rala-na ha'eo, Yesus mpopalai seta ngkai hadua tauna to uma howa' mololita.</s>
      <s id="b.LUK.11.14.2">Wae kanawuso-na seta toe, howa' -imi tauna toei mololita.</s>
      <s id="b.LUK.11.14.3">Konce-ramo ntodea.</s>
     </seg>
     <seg type="verse" id="b.LUK.11.15">
      <s id="b.LUK.11.15.1">Aga ria wo'o-ra to mpo'uli': "Kuasa-na tetu-le ngkai Beelzebul, magau' hawe'ea seta.</s>
      <s id="b.LUK.11.15.2">Toe-hawo pai' ria baraka' -na mpopalai seta-e."</s>
     </seg>
     <seg type="verse" id="b.LUK.11.16">
      <s id="b.LUK.11.16.1">Ria wo'o-ra hantongo' to doko' mposori Yesus.</s>
      <s id="b.LUK.11.16.2">Merapi' -ra hi Yesus bona napopohiloi-ra anu mekoncehi bona monoa' ra'inca kangkai Alata'ala-na mpu'u-i.</s>
     </seg>
     <seg type="verse" id="b.LUK.11.17">
      <s id="b.LUK.11.17.1">Ntaa' na'inca-di Yesus napa to hi rala nono-rae.</s>
      <s id="b.LUK.11.17.2">Toe pai' na'uli' -raka: "Ane rapa' -na ria hadua magau', pai' ntodea hi rala kamagaua' -na ntora mome'ewa, bate mogero mpai' kamagaua' -na toe.</s>
      <s id="b.LUK.11.17.3">Wae wo'o tau hantomi to ntora motuda', bate pagaa' -gaa' -ra mpai'.</s>
     </seg>
     <seg type="verse" id="b.LUK.11.18">
      <s id="b.LUK.11.18.1">Wae wo'o hi kamagaua' -na seta.</s>
      <s id="b.LUK.11.18.2">Ane seta mpo'ewa hingka seta-na, bate mogero mpai' kamagaua' -na seta.</s>
      <s id="b.LUK.11.18.3">Hiaa' ni'uli' -koina, mpopalai-a seta hante baraka' Beelzebul, magau' seta.</s>
     </seg>
     <seg type="verse" id="b.LUK.11.19">
      <s id="b.LUK.11.19.1">Aga ria wo'o doo-ni moto to mpopalai seta.</s>
      <s id="b.LUK.11.19.2">Hante kuasa napa doo-ni tetu mpopalai seta?</s>
      <s id="b.LUK.11.19.3">Tantu hante kuasa Alata'ala.</s>
      <s id="b.LUK.11.19.4">Jadi', ngkai pobabehi doo-ni moto, monoto-mi kamasala' pebalihi-ni tetu.</s>
     </seg>
     <seg type="verse" id="b.LUK.11.20">
      <s id="b.LUK.11.20.1">Tapi' Aku', mpopalai-a seta hante baraka' Alata'ala.</s>
      <s id="b.LUK.11.20.2">Ngkai toe, monoa' -mi ni'inca karata-nami tempo-na Alata'ala jadi' Magau' hi laintongo' -ni.</s>
     </seg>
     <seg type="verse" id="b.LUK.11.21">
      <s id="b.LUK.11.21.1">"Seta ma'ala rarapai' -ki tauna to parimuku.</s>
      <s id="b.LUK.11.21.2">Ane tauna to parimuku mpodongo tomi-na hante rewa panga'e-na, uma moapa ihi' tomi-na.</s>
     </seg>
     <seg type="verse" id="b.LUK.11.22">
      <s id="b.LUK.11.22.1">Aga ane tumai hadua to meliu karoho-na mpo'ewa-i pai' mpodagi-i, nahagoi-i hawe'ea rewa panga'e-na to nasarumaka pai' nabagi-bagi ihi' tomi-na hi doo-doo-na.</s>
      <s id="b.LUK.11.22.2">Jadi', ane Aku' mpopalai seta, batua-na meliu kuasa-ku ngkai seta.</s>
     </seg>
     <seg type="verse" id="b.LUK.11.23">
      <s id="b.LUK.11.23.1">"Hema to uma tono' hi Aku', kakono-na bali' -ku-imi.</s>
      <s id="b.LUK.11.23.2">Hema to uma mpotulungi-a mobago, hi'a to mpobalinai' bago-ku.</s>
     </seg>
     <seg type="verse" id="b.LUK.11.24">
      <s id="b.LUK.11.24.1">"Rapa' -na ria anudaa' to mpohawi' tauna.</s>
      <s id="b.LUK.11.24.2">Malai-imi anudaa' toei, pai' -i modao' -dao' hi kawaoa' -na mpali' po'ohaa' -na.</s>
      <s id="b.LUK.11.24.3">Apa' uma ria naruai', na'uli' -mi: `Agina nculii' lau-ama hi po'ohaa' to kupalahii-mi toe wengi ria.'</s>
     </seg>
     <seg type="verse" id="b.LUK.11.25">
      <s id="b.LUK.11.25.1">Ponculi' -na hilou hi tauna to napalahii-e wengi, nahilo-hawo uma ria to mpo'ohai' -i.</s>
      <s id="b.LUK.11.25.2">Tauna toei hewa tomi to molela' tepehaii, hinapa' hiloa-na.</s>
     </seg>
     <seg type="verse" id="b.LUK.11.26">
      <s id="b.LUK.11.26.1">Toe pai' hilou ncala' -i mpokio' pitu hingka anudaa' -na to meliu kadada'a-ra ngkai hi'a.</s>
      <s id="b.LUK.11.26.2">Tumai-ramo mesua' hi tauna to napalahii toe-e wengi, pai' mo'oha' -ramo hi ree.</s>
      <s id="b.LUK.11.26.3">Ka'omea-na tampai kampe'ahii' tauna toei ngkai lomo' -na."</s>
     </seg>
     <seg type="verse" id="b.LUK.11.27">
      <s id="b.LUK.11.27.1">Bula-na Yesus mololita, hadua tobine hi laintongo' ntodea mpo'uli' mpesukui: "Morasi' mpu'u-i-hana tobine to mpo'ote pai' to mpentii' -ko!"</s>
     </seg>
     <seg type="verse" id="b.LUK.11.28">
      <s id="b.LUK.11.28.1">Na'uli' Yesus: "Aga to morasi' mpu'u-le, tauna to mpo'epe pai' mpotuku' Lolita Alata'ala."</s>
     </seg>
     <seg type="verse" id="b.LUK.11.29">
      <s id="b.LUK.11.29.1">Nto'u tauna to wori' mpotipuhi Yesus, napokaliliu lolita-na, na'uli': "Dada'a lia tauna to tuwu' tempo toi.</s>
      <s id="b.LUK.11.29.2">Merapi' -ra bona kupopohiloi-ra tanda mekoncehi.</s>
      <s id="b.LUK.11.29.3">Aga uma hanyalaa tanda mekoncehi to rapopohiloi-raka.</s>
      <s id="b.LUK.11.29.4">Sampale to rapopohiloi-raka mpai', tanda hewa to jadi' hi nabi Yunus owi.</s>
     </seg>
     <seg type="verse" id="b.LUK.11.30">
      <s id="b.LUK.11.30.1">Hewa Yunus jadi' tanda to rapokakonce pue' ngata Niniwe owi, wae wo'o Aku' Ana' Manusia' jadi' tanda to rapokakonce tauna to tuwu' tempo toi.</s>
     </seg>
     <seg type="verse" id="b.LUK.11.31">
      <s id="b.LUK.11.31.1">Hi Eo Kiama mpai', raja bine ngkai Selatan rapotuwu' nculii' hangkaa-ngkania hante koi' to tuwu' tempo toi, pai' -i mpotudo' sala' -ni.</s>
      <s id="b.LUK.11.31.2">Apa' momako' -i tumai ngkai ngata to molaa lia, doko' mpu'u-i mpo'epe lolita Magau' Salomo to pante lia.</s>
      <s id="b.LUK.11.31.3">Hiaa' ria-mi hi laintongo' -ni to meliu kabohe tuwu' -na ngkai Salomo, aga uma oa' nipangalai' lolita-na.</s>
     </seg>
     <seg type="verse" id="b.LUK.11.32">
      <s id="b.LUK.11.32.1">Wae wo'o hi Eo Kiama mpai', pue' ngata Niniwe rapotuwu' nculii' hangkaa-ngkania hante koi' to tuwu' tempo toi, pai' -ra mpotudo' sala' -ni.</s>
      <s id="b.LUK.11.32.2">Apa' hira', medea-ramo-rana ngkai jeko' -ra kampo'epe-ra pololita nabi Yunus.</s>
      <s id="b.LUK.11.32.3">Hiaa' ria-mi hi laintongo' -ni to meliu kabohe tuwu' -na ngkai Yunus, aga uma oa' nipangalai' lolita-na.</s>
     </seg>
     <seg type="verse" id="b.LUK.11.33">
      <s id="b.LUK.11.33.1">"Uma ria tauna mposuwe palita pai' nawuni ba napopoi' hante kura.</s>
      <s id="b.LUK.11.33.2">Palita bate ratu'u hi pontu'ua-na bona hini-na rahilo tauna to mesua'.</s>
     </seg>
     <seg type="verse" id="b.LUK.11.34">
      <s id="b.LUK.11.34.1">Mata-ta ma'ala rarapai' -ki hulu'.</s>
      <s id="b.LUK.11.34.2">Ane lompe' mata-ta, monoto pehilo-ta.</s>
      <s id="b.LUK.11.34.3">Aga ane mogawu mata-ta, hewa mobengi pehilo-ta.</s>
     </seg>
     <seg type="verse" id="b.LUK.11.35">
      <s id="b.LUK.11.35.1">Wae wo'o-hawo hante nono-ta.</s>
      <s id="b.LUK.11.35.2">Kana tapelompehi mpu'u: ane Pue' mpobajahi nono-ta, neo' tapomobengi nculii'.</s>
     </seg>
     <seg type="verse" id="b.LUK.11.36">
      <s id="b.LUK.11.36.1">Ane Pue' mpobajahi nono-ta duu' -na uma-pi ria kabengia-na, mobaja mpu'u katuwu' -ta omea, hewa tomi to nabajahi palita."</s>
     </seg>
     <seg type="verse" id="b.LUK.11.37">
      <s id="b.LUK.11.37.1">Hudu-mi Yesus mololita, ria hadua to Parisi mpokio' -i lou ngkoni' hi tomi-na.</s>
      <s id="b.LUK.11.37.2">Hilou mpu'u-imi ngkoni'.</s>
     </seg>
     <seg type="verse" id="b.LUK.11.38">
      <s id="b.LUK.11.38.1">Konce to Parisi toei mpohilo Yesus ngkoni', apa' uma-i leba' mowano ntuku' ada agama-ra.</s>
     </seg>
     <seg type="verse" id="b.LUK.11.39">
      <s id="b.LUK.11.39.1">Toe pai' Pue' Yesus mpo'uli' -ki: "Koi' to Parisi-le hewa tauna to mpobohoi' sangkiri' pai' piri hi mali-na-wadi, hiaa' hi rala-na babo' moto.</s>
      <s id="b.LUK.11.39.2">Ada agama to kahiloa hi mali-na nituku' lia, hiaa' hi rala nono-ni, dada'a-koi pai' mpokahina anu doo-koi.</s>
     </seg>
     <seg type="verse" id="b.LUK.11.40">
      <s id="b.LUK.11.40.1">Wojo mpu'u-koi!</s>
      <s id="b.LUK.11.40.2">Ha woto-ta-wadi to napajadi' Pue'?</s>
      <s id="b.LUK.11.40.3">Ha uma napajadi' wo'o nono-ta?</s>
     </seg>
     <seg type="verse" id="b.LUK.11.41">
      <s id="b.LUK.11.41.1">Napa to hi rala sangkiri' pai' piri-ni wai' -raka to mpe'ahii' tuwu' -ra.</s>
      <s id="b.LUK.11.41.2">Ane hewa toe-mi po'ingku-ni, hawe'ea jadi' moroli' hi koi'.</s>
     </seg>
     <seg type="verse" id="b.LUK.11.42">
      <s id="b.LUK.11.42.1">"Silaka-koi to Parisi!</s>
      <s id="b.LUK.11.42.2">Ntahawe' hinu'a to kedi' hewa tarangkada' pai' kula' pai' hinu'a ntani' -na nipopepue' hampobagiahampulu' hi Alata'ala.</s>
      <s id="b.LUK.11.42.3">Hiaa' parenta to bohe, hewa po'ingku to monoa' hi doo-ni pai' ahi' hi Pue' Ala, uma nisaile'.</s>
      <s id="b.LUK.11.42.4">Kakoo-kono-na, ke parenta to bohe toe-hanale to kana nituku' -e, pai' neo' wo'o nilipo' mpotuku' parenta to kedi'.</s>
     </seg>
     <seg type="verse" id="b.LUK.11.43">
      <s id="b.LUK.11.43.1">"Silaka-koi to Parisi!</s>
      <s id="b.LUK.11.43.2">Apa' goe' -koi mohura hi pohuraa karabilaa' hi tomi posampayaa, pai' goe' -koi ane tauna hi wiwi' karajaa motingkua' mpotabe-koi.</s>
     </seg>
     <seg type="verse" id="b.LUK.11.44">
      <s id="b.LUK.11.44.1">Silaka-koi, apa' koi' hewa daeo' to uma ka'incanaa, to uma ria pompetonoi-na.</s>
      <s id="b.LUK.11.44.2">Tauna mpolisa daeo' toe, aga uma ra'incai karia-na anu pope hi rala-na.</s>
      <s id="b.LUK.11.44.3">Lompe' -koi hi mali-na, tapi' dada'a hi rala nono-ni."</s>
     </seg>
     <seg type="verse" id="b.LUK.11.45">
      <s id="b.LUK.11.45.1">Hadua guru agama Yahudi mpo'uli' -ki Yesus: "Guru, hante lolita-nu tetu, kai' wo'o to nusalai'!"</s>
     </seg>
     <seg type="verse" id="b.LUK.11.46">
      <s id="b.LUK.11.46.1">Mehono' Yesus: "Silaka wo'o-dakoi guru agama!</s>
      <s id="b.LUK.11.46.2">Apa' nipopokoloi ntodea hante parenta pai' ada to motomo.</s>
      <s id="b.LUK.11.46.3">Hiaa' uma-koi dota mpotulungi-ra ngkolo kinolo toe.</s>
      <s id="b.LUK.11.46.4">Nau' hangkaju karawe-ni uma nihuko-raka.</s>
     </seg>
     <seg type="verse" id="b.LUK.11.47">
      <s id="b.LUK.11.47.1">Silaka-koi!</s>
      <s id="b.LUK.11.47.2">Nipenasa-damo mpakalompe' daeo' -ra nabi to owi, hiaa' ntu'a-ni moto-mi to mpatehi nabi toera.</s>
     </seg>
     <seg type="verse" id="b.LUK.11.48">
      <s id="b.LUK.11.48.1">Hante pobabehi-ni tetu, nipangaku' moto-mi kanipokono-na kehi ntu'a-ni tetu.</s>
      <s id="b.LUK.11.48.2">Hira' mpatehi nabi to owi, pai' koi' mpakalompe' daeo' -ra.</s>
     </seg>
     <seg type="verse" id="b.LUK.11.49">
      <s id="b.LUK.11.49.1">Aga monoto lia patuju-na Alata'ala, na'uli' hewa toi: `Kupahawa' mpai' nabi-ku pai' suro-ku hilou hi tauna toera.</s>
      <s id="b.LUK.11.49.2">Hantongo' -ra mpai' rapatehi, hantongo' -ra rasesa'.'</s>
     </seg>
     <seg type="verse" id="b.LUK.11.50">
      <s id="b.LUK.11.50.1">Ka'omea-na mpai', koi' to tuwu' tempo toi rahuku' sabana hawe'ea nabi to rapatehi ngkai lomo' kajadi' dunia',</s>
     </seg>
     <seg type="verse" id="b.LUK.11.51">
      <s id="b.LUK.11.51.1">ntepu'u ngkai karapatehi-na Habel owi, rata-rata hi karapatehi-na nabi Zakharia, to rapatehi hi berewe Tomi Alata'ala hi olo' meja' pontunua pepue' pai' tomi to moroli'.</s>
      <s id="b.LUK.11.51.2">Wae mpu'u-di!</s>
      <s id="b.LUK.11.51.3">Koi' to tuwu' tempo toi bate rahuku' sabana hawe'ea kasalaa' totu'a-ni toe.</s>
     </seg>
     <seg type="verse" id="b.LUK.11.52">
      <s id="b.LUK.11.52.1">"Silaka-koi guru agama!</s>
      <s id="b.LUK.11.52.2">Kakoo-kono-na, ke koi' -di to mpotudui' ntodea ohea bona mpo'inca Alata'ala.</s>
      <s id="b.LUK.11.52.3">Ntaa' koi' moto uma dota mpotuku' ohea toe, pai' nilawa' lau wo'o-di tauna to doko' mpotuku' -e."</s>
     </seg>
     <seg type="verse" id="b.LUK.11.53">
      <s id="b.LUK.11.53.1">Malai-imi Yesus ngkai ree.</s>
      <s id="b.LUK.11.53.2">Pai' ntepu'u tempo toe, gigi mpu'u-mi nono-ra guru agama pai' to Parisi.</s>
      <s id="b.LUK.11.53.3">Toe pai' rapemai-mai-i hante wori' nyala pompekunea' -ra,</s>
     </seg>
     <seg type="verse" id="b.LUK.11.54">
      <s id="b.LUK.11.54.1">pai' ralelemata ncuu-i, mpali' kasalaa' hi pololita-na.</s>
     </seg>
    </div>
    <div type="chapter" id="b.LUK.12">
     <seg type="verse" id="b.LUK.12.1">
      <s id="b.LUK.12.1.1">Ngkai kamoncobu-ncobu-ra tauna to morumpu doko' mpohilo Yesus, mome'upi' -ra alaa-na momepopongko ngkawiti'.</s>
      <s id="b.LUK.12.1.2">Nto'u toe, Yesus mpololitai ana'guru-na, na'uli': "Mo'inga' -inga' -koi hi ragi-ra to Parisi.</s>
      <s id="b.LUK.12.1.3">Batua-na, neo' nituku' kehi-ra.</s>
      <s id="b.LUK.12.1.4">Apa' hira' toe lompe' hi mali-na-wadi dada'a moto hi rala nono-ra.</s>
     </seg>
     <seg type="verse" id="b.LUK.12.2">
      <s id="b.LUK.12.2.1">Tapi' hawe'ea kehi-ra to tewunii' bate kahiloa mpai'.</s>
      <s id="b.LUK.12.2.2">Pai' hawe'ea to hi rala nono-ra bate telohu mpai'.</s>
     </seg>
     <seg type="verse" id="b.LUK.12.3">
      <s id="b.LUK.12.3.1">Jadi', napa to ni'uli' hi bengi-na bate ralohu hi eo-na.</s>
      <s id="b.LUK.12.3.2">Pai' napa to niwara' -ki doo hi rala tomi to tehohoki, bate ratolele hobo' hi rala ngata.</s>
     </seg>
     <seg type="verse" id="b.LUK.12.4">
      <s id="b.LUK.12.4.1">"Ompi' -ompi', pe'epei lompe' lolita-ku: neo' -koi mpoka'eka' manusia' to doko' mpopatehi-koi, apa' hudu ree-wadi pakulea' -ra.</s>
     </seg>
     <seg type="verse" id="b.LUK.12.5">
      <s id="b.LUK.12.5.1">Sampale-di to kana nipoka'eka', Alata'ala.</s>
      <s id="b.LUK.12.5.2">Apa' mokuasa-i mpatehi-koi, pai' mokuasa wo'o-i mpotadi-koi hi rala naraka.</s>
      <s id="b.LUK.12.5.3">Mpu'u ku'uli' -kokoi, Hi'a-mi to kana nipoka'eka'.</s>
     </seg>
     <seg type="verse" id="b.LUK.12.6">
      <s id="b.LUK.12.6.1">"Lima ma'a rone biasa-na rapobalu' nte rompepa' doi see-wadi.</s>
      <s id="b.LUK.12.6.2">Aga nau' wae, uma ria hama'aa to uma nakiwoi Pue' Ala.</s>
     </seg>
     <seg type="verse" id="b.LUK.12.7">
      <s id="b.LUK.12.7.1">Peliu-liu-nami koi'.</s>
      <s id="b.LUK.12.7.2">Bangku' kawori' wuluwoo' -ni nabila' pai' na'inca omea.</s>
      <s id="b.LUK.12.7.3">Jadi' neo' -koi me'eka'.</s>
      <s id="b.LUK.12.7.4">Meliu-pi pompewili' -na Alata'ala hi koi' ngkai pompewili' -na rone to wori'.</s>
     </seg>
     <seg type="verse" id="b.LUK.12.8">
      <s id="b.LUK.12.8.1">"Pe'epei lompe' lolita-ku: hema to mpangaku' hi doo kahi'a-na topetuku' -ku, hi'a wo'o mpai' kupangaku' hi nyanyoa hawe'ea mala'eka Alata'ala, ku'uli': `Tau toei topetuku' -ku.'</s>
     </seg>
     <seg type="verse" id="b.LUK.12.9">
      <s id="b.LUK.12.9.1">Aga hema to mposapu-a hi doo, hi'a wo'o mpai' kusapu hi nyanyoa mala'eka Alata'ala, ku'uli': `Bela-i topetuku' -ku.'</s>
     </seg>
     <seg type="verse" id="b.LUK.12.10">
      <s id="b.LUK.12.10.1">"Tauna to ncapuaka-a, Aku' Ana' Manusia', ma'ala-pidi te'ampungi sala' -na.</s>
      <s id="b.LUK.12.10.2">Aga tauna to mporuge' Inoha' Tomoroli', uma-pi ma'ala ampungia sala' -na.</s>
     </seg>
     <seg type="verse" id="b.LUK.12.11">
      <s id="b.LUK.12.11.1">"Ane rakeni-koi hi tomi posampayaa pai' rapakilu-koi hi topohura agama ba topoparenta sabana petuku' -ni hi Aku', neo' -koi me'eka' ba beiwa mpai' tompoi' -ni ba napa mpai' to kana ni'uli'.</s>
     </seg>
     <seg type="verse" id="b.LUK.12.12">
      <s id="b.LUK.12.12.1">Apa' hinto'u toe mpai', Inoha' Tomoroli' moto mpotudui' -koi napa to kana ni'uli'."</s>
     </seg>
     <seg type="verse" id="b.LUK.12.13">
      <s id="b.LUK.12.13.1">Ria hadua ngkai laintongo' ntodea mpo'uli' -ki Yesus: "Guru, uli' -ki ompi' -ku bona nawai' -a-kuwo bagia-ku ngkai sosora totu'a-kai."</s>
     </seg>
     <seg type="verse" id="b.LUK.12.14">
      <s id="b.LUK.12.14.1">Na'uli' Yesus: "Ompi', hema to mpo'ongko' -a jadi' topohura to mpobagi-kokoi sosora totu'a-ni?"</s>
     </seg>
     <seg type="verse" id="b.LUK.12.15">
      <s id="b.LUK.12.15.1">Oti toe na'uli' -raka tauna to wori': "Mo'inga' -inga' -koi pai' pelompehi, bona neo' -koi mpokahina ba apa-apa rewa dunia'.</s>
      <s id="b.LUK.12.15.2">Apa' nau' wori' rewa-ta, uma ngkai rewa toe pai' lompe' tuwu' -ta."</s>
     </seg>
     <seg type="verse" id="b.LUK.12.16">
      <s id="b.LUK.12.16.1">Ngkai ree, Yesus mpololitai-ra hante hanyala lolita rapa', na'uli': "Ria hadua topo'ua' to tebua' lompe' -ki polia' -na.</s>
     </seg>
     <seg type="verse" id="b.LUK.12.17">
      <s id="b.LUK.12.17.1">Na'uli' -mi hi rala nono-na: `Napa-le' to kubabehi-e?</s>
      <s id="b.LUK.12.17.2">Uma-pi liu poropo' -ku kupontimamahii wua' polia' -ku.</s>
     </seg>
     <seg type="verse" id="b.LUK.12.18">
      <s id="b.LUK.12.18.1">Aa, kurata reke!</s>
      <s id="b.LUK.12.18.2">Kukero lau-di poropo' -ku, pai' kuwangu to meliu kabohe-na, bona hi retu-mi mpai' pontimamahia hawe'ea pae-ku pai' rewa-ku.</s>
     </seg>
     <seg type="verse" id="b.LUK.12.19">
      <s id="b.LUK.12.19.1">Oti toe mpai', uma-apa mobago, apa' wori' -mi timamahia-ku, hono' nte ba hangkuja mpae kupake'.</s>
      <s id="b.LUK.12.19.2">Wae-pi, ntora-ama, ngkoni', nginu, pai' ntora goe' -a-damo!'</s>
     </seg>
     <seg type="verse" id="b.LUK.12.20">
      <s id="b.LUK.12.20.1">"Ntaa' we'i Alata'ala mpo'uli' -ki tauna toei: `He towojo!</s>
      <s id="b.LUK.12.20.2">Bengi toe mpai' lau, ra'alai' -moko inoha' -nu.</s>
      <s id="b.LUK.12.20.3">Jadi', hawe'ea to nurumpu tetu, hema-mi mpai' pue' -na?'</s>
     </seg>
     <seg type="verse" id="b.LUK.12.21">
      <s id="b.LUK.12.21.1">"Wae-mi katuwu' tauna to doko' mporumpu ka'uaa' hi dunia', tapi' mpe'ahii' tuwu' -ra hi poncilo Alata'ala."</s>
     </seg>
     <seg type="verse" id="b.LUK.12.22">
      <s id="b.LUK.12.22.1">Na'uli' Yesus mpo'uli' -raka ana'guru-na: "Toe pai' ku'uli' -kokoi, neo' -koi sese' mpopekiri tuwu' -ni.</s>
      <s id="b.LUK.12.22.2">Neo' ni'uli': `Napa-le' to takoni' -e?</s>
      <s id="b.LUK.12.22.3">Napa-le' to tapohea-e?'</s>
     </seg>
     <seg type="verse" id="b.LUK.12.23">
      <s id="b.LUK.12.23.1">Apa' katuwu' -ni meliu ngkai pongkoni' pai' pohea.</s>
     </seg>
     <seg type="verse" id="b.LUK.12.24">
      <s id="b.LUK.12.24.1">Penonoi-dile danci kaa' -e.</s>
      <s id="b.LUK.12.24.2">Uma-ra molia', uma-ra mepae, uma ria poropo' -ra ba wilulu-ra.</s>
      <s id="b.LUK.12.24.3">Aga nau' wae, Alata'ala mpowai' moto-ra pongkoni'.</s>
      <s id="b.LUK.12.24.4">Peliu-liu-nami koi', apa' hi poncilo Alata'ala meliu tuwu' -ni ngkai katuwu' danci, pai' meliu pompewili' -na hi koi' ngkai pompewili' -na hi danci.</s>
     </seg>
     <seg type="verse" id="b.LUK.12.25">
      <s id="b.LUK.12.25.1">Napa wo'o kalaua-na wori' rahi pekiri-ni?</s>
      <s id="b.LUK.12.25.2">Apa' nau' sese' ncuu-ta mpopekiri, uma-ta bisa mpodonihii umuru-ta nau' kampa' hamengi.</s>
     </seg>
     <seg type="verse" id="b.LUK.12.26">
      <s id="b.LUK.12.26.1">Jadi', ane to kedi' toe uma nipakulei' mpobabehi, napa pai' wori' rahi pekiri-ni?</s>
     </seg>
     <seg type="verse" id="b.LUK.12.27">
      <s id="b.LUK.12.27.1">Penonoi-dile katuwu' wunga-e.</s>
      <s id="b.LUK.12.27.2">Uma-ra mobago, uma-ra mpobabehi pohea-ra.</s>
      <s id="b.LUK.12.27.3">Tapi' ku'uli' -kokoi, bangku' Magau' Salomo-hawoe' hante hawe'ea ka'uaa' -na, pohea-na uma hewa kancola wunga toera lau.</s>
     </seg>
     <seg type="verse" id="b.LUK.12.28">
      <s id="b.LUK.12.28.1">Kowo' hi papada tuwu' eo toe lau, mepulo rasuwe oti.</s>
      <s id="b.LUK.12.28.2">Aga nau' wae, Alata'ala mpakancola moto kowo' toe.</s>
      <s id="b.LUK.12.28.3">Peliu-liu-nami koi'!</s>
      <s id="b.LUK.12.28.4">Meliu pompewili' Alata'ala hi koi'.</s>
      <s id="b.LUK.12.28.5">Jadi', napa pai' uma nipangala' pompewili' -nae?</s>
     </seg>
     <seg type="verse" id="b.LUK.12.29">
      <s id="b.LUK.12.29.1">Jadi' neo' -koi sese' rahi mpenonoi napa to nikoni' ba napa to ni'inu.</s>
      <s id="b.LUK.12.29.2">Neo' -koi me'eka'.</s>
     </seg>
     <seg type="verse" id="b.LUK.12.30">
      <s id="b.LUK.12.30.1">Hawe'ea tetu lau to ntora rapali' tauna to uma mpo'incai Alata'ala.</s>
      <s id="b.LUK.12.30.2">Hiaa' Tuama-ni hi suruga mpo'inca kaparaluua-ni.</s>
     </seg>
     <seg type="verse" id="b.LUK.12.31">
      <s id="b.LUK.12.31.1">Kana mengkoru-ta hi Alata'ala bona Hi'a jadi' Magau' -ta.</s>
      <s id="b.LUK.12.31.2">Ane toe tababehi, to ntani' -ntani' -na nawai' moto-ta mpai'.</s>
     </seg>
     <seg type="verse" id="b.LUK.12.32">
      <s id="b.LUK.12.32.1">"Koi' to mpotuku' -a, uma-koi hangkuja-na.</s>
      <s id="b.LUK.12.32.2">Aga nau' wae, neo' -koi me'eka'.</s>
      <s id="b.LUK.12.32.3">Apa' Alata'ala Tuama-ni mpopelihi-mokoi ngkai kabula rala-na, napajadi' -koi ntodea-na hi rala Kamagaua' -na.</s>
     </seg>
     <seg type="verse" id="b.LUK.12.33">
      <s id="b.LUK.12.33.1">Toe pai' ku'uli', pobalu' -mi rewa-ni, pai' oli-na wai' -raka tokabu.</s>
      <s id="b.LUK.12.33.2">Babehi-mokoi karepe' to uma bisa moheu'.</s>
      <s id="b.LUK.12.33.3">Batua-na, babehi kehi to lompe'.</s>
      <s id="b.LUK.12.33.4">Apa' kehi to lompe' toe ma'ala rarapai' -ki rewa to nitimamahi hi suruga, to uma ria karontoa-na, apa' uma ria to mpanako pai' uma ria anutuwu' to mposerohi.</s>
     </seg>
     <seg type="verse" id="b.LUK.12.34">
      <s id="b.LUK.12.34.1">Apa' hiapa pontimamahia rewa-ta, retu wo'o nono-ta.</s>
     </seg>
     <seg type="verse" id="b.LUK.12.36">
      <s id="b.LUK.12.36.1">"Neo' -koi lempe', mo'inga' -inga' oa' -koi mpopea karata-ku.</s>
      <s id="b.LUK.12.36.2">Agina-koi hewa batua to mpopea karata-na maradika-ra ngkai posusaa' poncamokoa.</s>
      <s id="b.LUK.12.36.3">Batua toera, sadia-mi pohea-ra, pai' palita-ra rapobaa ncuu, bona ane rata-ipi mpai' maradika-ra pai' -i mpopebea wobo', kaliliu rabea-ki.</s>
     </seg>
     <seg type="verse" id="b.LUK.12.37">
      <s id="b.LUK.12.37.1">Morasi' batua to narata maradika-ra bula-ra mojaga pai' mpopea karata-na.</s>
      <s id="b.LUK.12.37.2">Apa' maradika toei mpai' mpehoo' abe' hi hope' -na, napopohura-ra pai' natonui-ra.</s>
     </seg>
     <seg type="verse" id="b.LUK.12.38">
      <s id="b.LUK.12.38.1">Morasi' mpu'u-ra batua to narata maradika-ra rodo moto-ra mpopea-i, nau' mentongo' bengi ba paia-na liu mentongo' bengi.</s>
     </seg>
     <seg type="verse" id="b.LUK.12.39">
      <s id="b.LUK.12.39.1">"Poinono lolita rapa' -ku toi: Ane na'inca ami' -mi pue' tomi jaa hangkuja topanako rata, bate mojaga-i bona neo' -ra mesua'.</s>
     </seg>
     <seg type="verse" id="b.LUK.12.40">
      <s id="b.LUK.12.40.1">Hewa toe wo'o kana rodo ami' -mokoi mpopea-a, apa' uma ni'incai tempo karata-ku Aku' Ana' Manusia'."</s>
     </seg>
     <seg type="verse" id="b.LUK.12.41">
      <s id="b.LUK.12.41.1">Napekune' Petrus hi Yesus: "Pue', ba hi kai' -wadi lolita rapa' tetu-e, ba hi ntodea wo'o-di?"</s>
     </seg>
     <seg type="verse" id="b.LUK.12.42">
      <s id="b.LUK.12.42.1">Na'uli' Pue': "Rapa' -na ria hadua batua to monoto nono-na pai' to tida mpobago bago maradika-na.</s>
      <s id="b.LUK.12.42.2">Batua toei na'ongko' maradika-na jadi' topohawa' to mpohawai' batua ntani' -na pai' mpobagi-raka pongkoni' -ra butu eo-na.</s>
     </seg>
     <seg type="verse" id="b.LUK.12.43">
      <s id="b.LUK.12.43.1">Uma mowo kamorasi' -na ane maradika-na rata nculii' ngkai pomakoa' -na pai' mporata-i bula-na mpobago bago-na.</s>
     </seg>
     <seg type="verse" id="b.LUK.12.44">
      <s id="b.LUK.12.44.1">Mpu'u ku'uli' -kokoi, maradika-na mpo'ongko' -i pai' mpowai' -i kuasa mpewili' hawe'ea ka'uaa' -na.</s>
     </seg>
     <seg type="verse" id="b.LUK.12.45">
      <s id="b.LUK.12.45.1">Aga silaka mpai' batua to mpo'uli': `Uma-ile sohi' rata maradika-e.'</s>
      <s id="b.LUK.12.45.2">Natepu'u-mi mpoweba' hingka batua-na ba tobine ba tomane, pai' -i ntora ngkoni' pai' nginu duu' -na palangu-langu.</s>
     </seg>
     <seg type="verse" id="b.LUK.12.46">
      <s id="b.LUK.12.46.1">Ntaa' we'i, bula-na lempe' moto hewa toe, muu-mule' rata-mi maradika-na hi eo pai' hi jaa to uma na'incai.</s>
      <s id="b.LUK.12.46.2">Batua toei raweba' ntarurua' pai' rapetadi hi mali-na, raponcawa tauna to uma mepangala' hi Alata'ala.</s>
     </seg>
     <seg type="verse" id="b.LUK.12.47">
      <s id="b.LUK.12.47.1">"Batua to mpo'inca moto konoa maradika-na, tapi' uma-i mo'inga' -inga' pai' uma nababehi konoa maradika-na, batua toei bate raweba' mperegea.</s>
     </seg>
     <seg type="verse" id="b.LUK.12.48">
      <s id="b.LUK.12.48.1">Aga batua to uma-hawo mpo'incai konoa maradika-na, pai' -i mpobabehi to natao raweba' -ki, raweba' moto-i, aga huka' -na-wadi.</s>
      <s id="b.LUK.12.48.2">Apa' hema to rawai' wori', wori' wo'o to ratuntu' ngkai hi'a.</s>
      <s id="b.LUK.12.48.3">Hema to ratonui wori', rapomperapii' wori' wo'o-i.</s>
     </seg>
     <seg type="verse" id="b.LUK.12.49">
      <s id="b.LUK.12.49.1">"Katumai-ku toi, tumai mpobaa apu hi dunia'.</s>
      <s id="b.LUK.12.49.2">Pai' konoa-ku bona apu toe sohi' rapobaa-mi.</s>
     </seg>
     <seg type="verse" id="b.LUK.12.50">
      <s id="b.LUK.12.50.1">Ria-pidi pontodohakaa to kana kutodohaka, pai' uma oa' rodo nono-ku ane pontodohakaa toe ko'ia madupa'.</s>
     </seg>
     <seg type="verse" id="b.LUK.12.51">
      <s id="b.LUK.12.51.1">Ha ni'uli' -koina katumai-ku toi, tumai mpopohintuwu' tauna?</s>
      <s id="b.LUK.12.51.2">Uma-e'!</s>
      <s id="b.LUK.12.51.3">Katumai-ku toi, tumai mpoposisala tauna.</s>
     </seg>
     <seg type="verse" id="b.LUK.12.52">
      <s id="b.LUK.12.52.1">Ntepu'u ngkai tempo toi, tau hantina to nte lima rala-na hantomi mosisala: tolu hamali, rodua hamali.</s>
     </seg>
     <seg type="verse" id="b.LUK.12.53">
      <s id="b.LUK.12.53.1">To tuama mpo'ewa ana' -na tomane, ana' tomane mpo'ewa tuama-na.</s>
      <s id="b.LUK.12.53.2">To tina mpo'ewa ana' -na tobine, pai' ana' tobine mpo'ewa tina-na.</s>
      <s id="b.LUK.12.53.3">To piniana mpo'ewa minia-na, pai' to minia mpo'ewa piniana-na."</s>
     </seg>
     <seg type="verse" id="b.LUK.12.54">
      <s id="b.LUK.12.54.1">Na'uli' wo'o-mi Yesus hi tauna to wori': "Ane nihilo limu' mehupa' tono' hi kasoloa, ni'uli' udaa mpai'.</s>
      <s id="b.LUK.12.54.2">Udaa mpu'u.</s>
     </seg>
     <seg type="verse" id="b.LUK.12.55">
      <s id="b.LUK.12.55.1">Ane mewui ngolu' ngkai tono' selatan, ni'uli' mara eo mpai', pai' bate wae mpu'u.</s>
     </seg>
     <seg type="verse" id="b.LUK.12.56">
      <s id="b.LUK.12.56.1">He koi' to lompe' hi mali-na-wadi!</s>
      <s id="b.LUK.12.56.2">Ni'inca lia mpelence tanda hi langi' pai' hi dunia'.</s>
      <s id="b.LUK.12.56.3">Napa-di pai' uma ni'incai mpelence napa to nababehi Pue' Ala tempo toi!</s>
     </seg>
     <seg type="verse" id="b.LUK.12.57">
      <s id="b.LUK.12.57.1">"Napa pai' uma oa' nipakanoto nono-ni pai' mpangaku' napa to monoa'!</s>
     </seg>
     <seg type="verse" id="b.LUK.12.58">
      <s id="b.LUK.12.58.1">Ane rapa' -na ria to doko' mpakilu-ta hi totu'a ngata, agina tahuduwukui mpo'oti kara-kara-ta bula-ta hi lengko ohea-pidi.</s>
      <s id="b.LUK.12.58.2">Nee-neo' mpai' nakeni mpu'u-ta hi topohura, pai' topohura mpai' mpotonu-ta hi polisi, pai' polisi mpopesua' -ta hi rala tarungku'.</s>
     </seg>
     <seg type="verse" id="b.LUK.12.59">
      <s id="b.LUK.12.59.1">Mpu'u ku'uli': uma-tapa tebahaka ngkai rala tarungku' ane da koo-ko'ia oti tabayari waya' -ta."</s>
     </seg>
    </div>
    <div type="chapter" id="b.LUK.13">
     <seg type="verse" id="b.LUK.13.1">
      <s id="b.LUK.13.1.1">Nto'u toe wo'o-hawo, ria tauna mpololitai Yesus, mpololita ba hangkuja dua to Galilea to rapatehi ntuku' hawa' Pilatus bula-ra mpotonu pepue' -ra hi Pue' Ala.</s>
     </seg>
     <seg type="verse" id="b.LUK.13.2">
      <s id="b.LUK.13.2.1">Mpotompoi' lolita toe, na'uli' -mi Yesus: "Ba ni'uli' -koina wae, pai' hewa toe rahi kamate-ra to Galilea toera, apa' meliu jeko' -ra ngkai hawe'ea to Galilea to ntani' -na?</s>
     </seg>
     <seg type="verse" id="b.LUK.13.3">
      <s id="b.LUK.13.3.1">Uma-e' waetu!</s>
      <s id="b.LUK.13.3.2">Ku'uli' -kokoi: ane uma-koi medea ngkai jeko' -ni, bate rahuku' wo'o-koiwo mpai' omea.</s>
     </seg>
     <seg type="verse" id="b.LUK.13.4">
      <s id="b.LUK.13.4.1">Wae wo'o to hampulu' walu to mate nadungkahi tomi to molangko hi Siloam.</s>
      <s id="b.LUK.13.4.2">Apa' oo-raka kamate-rae, meka' ba lue' ni'uli' melabi-rana sala' -ra ngkai hawe'ea to Yerusalem?</s>
     </seg>
     <seg type="verse" id="b.LUK.13.5">
      <s id="b.LUK.13.5.1">Uma-e' waetu!</s>
      <s id="b.LUK.13.5.2">Ku'uli' -kokoi: ane uma-koi medea ngkai jeko' -ni, bate rahuku' wo'o-koiwo mpai' omea."</s>
     </seg>
     <seg type="verse" id="b.LUK.13.6">
      <s id="b.LUK.13.6.1">Oti toe, Yesus mpo'uli' -raka lolita rapa' toi.</s>
      <s id="b.LUK.13.6.2">Na'uli': "Ria hadua tauna to mpohu'a kaju ara hi pampa-na.</s>
      <s id="b.LUK.13.6.3">Hangkani hilou-imi mpongoa' -ngoa' ba ria wua' -na.</s>
      <s id="b.LUK.13.6.4">Ntaa' uma-di ria hamehaa' -e.</s>
     </seg>
     <seg type="verse" id="b.LUK.13.7">
      <s id="b.LUK.13.7.1">Toe pai' na'uli' mpo'uli' -ki tompodoo pampa-na: `Hilo, tolu mpae-mi ntora tumai-a mpehiloi kaju toei ba ria wua' -na, uma oa' ria.</s>
      <s id="b.LUK.13.7.2">Toki lau-mi!</s>
      <s id="b.LUK.13.7.3">Napa kalaua-na tuwu' hi rehe'i mpe'oti mara rudu' tana'.'</s>
     </seg>
     <seg type="verse" id="b.LUK.13.8">
      <s id="b.LUK.13.8.1">"Na'uli' tompodoo pampa toei: `Pelele' -mi ulu tuwu' hampae toi-pi Maradika.</s>
      <s id="b.LUK.13.8.2">Kukawahi-damo, pai' kutaui' tana' to morudu' ngkai mali-na.</s>
     </seg>
     <seg type="verse" id="b.LUK.13.9">
      <s id="b.LUK.13.9.1">Meka' ba lue' mowua' -i-hawo mpai' mpae boko'.</s>
      <s id="b.LUK.13.9.2">Ane uma oa' -i mowua', tatoki-imi.'"</s>
     </seg>
     <seg type="verse" id="b.LUK.13.10">
      <s id="b.LUK.13.10.1">Hangkani, Yesus metudui' hi tomi posampayaa nto'u Eo Sabat, eo pepuea' -ra to Yahudi.</s>
     </seg>
     <seg type="verse" id="b.LUK.13.11">
      <s id="b.LUK.13.11.1">Hi ree, ria hadua tobine, hampulu' walu mpae-imi peda', apa' napesuai' seta-i.</s>
      <s id="b.LUK.13.11.2">Tobine toei bungku', uma nakulei' mokore monoa'.</s>
     </seg>
     <seg type="verse" id="b.LUK.13.12">
      <s id="b.LUK.13.12.1">Kanahilo-na Yesus tobine toei, nakio' -i pai' na'uli' -ki: "Ina', mo'uri' -moko, uma-pi ria haki' to mpohoo' -ko."</s>
     </seg>
     <seg type="verse" id="b.LUK.13.13">
      <s id="b.LUK.13.13.1">Oti toe najama tobine toei, kaliliu mokore monoa' -imi, pai' -i mpo'une' Alata'ala.</s>
     </seg>
     <seg type="verse" id="b.LUK.13.14">
      <s id="b.LUK.13.14.1">Ngkai ree, kamoroe-nami pangkeni tomi posampayaa toei, apa' Yesus mpaka'uri' tauna hi Eo Sabat.</s>
      <s id="b.LUK.13.14.2">Toe pai' na'uli' mpo'uli' -raka tauna to wori': "Ono eo, eo pobagoa-ta.</s>
      <s id="b.LUK.13.14.3">Hi eo toe, ma'ala-koi tumai mpopepaka'uri', neo' hi Eo Sabat!"</s>
     </seg>
     <seg type="verse" id="b.LUK.13.15">
      <s id="b.LUK.13.15.1">Na'uli' Pue' Yesus: "He koi' to lompe' hi mali-na-wadi!</s>
      <s id="b.LUK.13.15.2">Hi Eo Sabat, hema-ta to uma mpobahaka japi ba jara' -ta, takeni hilou hi mali gimpu pai' tapoponginu?</s>
     </seg>
     <seg type="verse" id="b.LUK.13.16">
      <s id="b.LUK.13.16.1">Hiaa' hi rehe'i, ria hadua tobine muli Abraham, hampulu' walu mpae-imi nahoo' Magau' Anudaa'.</s>
      <s id="b.LUK.13.16.2">Ha uma-hana ma'ala tabahaka-i ngkai pohoo' -na hi Eo Sabat?"</s>
     </seg>
     <seg type="verse" id="b.LUK.13.17">
      <s id="b.LUK.13.17.1">Lolita-na Yesus tohe'e mpo'eai' bali' -na.</s>
      <s id="b.LUK.13.17.2">Tapi' ane ntodea, goe' -ra-rana mpohilo hawe'ea anu mekoncehi to nababehi.</s>
     </seg>
     <seg type="verse" id="b.LUK.13.18">
      <s id="b.LUK.13.18.1">Ngkai ree, na'uli' Yesus: "Ane Alata'ala jadi' Magau' hi dunia', beiwa kajadi' -na?</s>
      <s id="b.LUK.13.18.2">Kajadi' -nale, hewa lolita rapa' tohe'i:</s>
     </seg>
     <seg type="verse" id="b.LUK.13.19">
      <s id="b.LUK.13.19.1">Ria hadua tauna ngala' unto' hawi, lou nahawu' hi pampa-na.</s>
      <s id="b.LUK.13.19.2">Unto' toe tuwu' kaboo-bohea, duu' -na jadi' hangkaju kaju, pai' danci mpobabehi peta-ra hi ra'a-na."</s>
     </seg>
     <seg type="verse" id="b.LUK.13.20">
      <s id="b.LUK.13.20.1">Oti toe, na'uli' wo'o-mi: "Ane Alata'ala jadi' Magau' hi dunia', kajadi' -na hewa lolita rapa' tohe'i:</s>
     </seg>
     <seg type="verse" id="b.LUK.13.21">
      <s id="b.LUK.13.21.1">Hadua tobine mpo'ala' ragi hangkedi', nagalo hante lunu to wori'.</s>
      <s id="b.LUK.13.21.2">Mahae-hae, woke' -mi omea."</s>
     </seg>
     <seg type="verse" id="b.LUK.13.22">
      <s id="b.LUK.13.22.1">Rala pomakoa' -na hilou hi Yerusalem, Yesus mpotara ngata to bohe pai' ngata to kedi', mpotudui' tauna.</s>
     </seg>
     <seg type="verse" id="b.LUK.13.23">
      <s id="b.LUK.13.23.1">Ria hadua tauna mpekune' -i: "Pue', ba hangkedi' -wadi tauna to mporata katuwua' to lompe' duu' kahae-hae-nae?"</s>
      <s id="b.LUK.13.23.2">Na'uli' Yesus mpo'uli' -raka ntodea:</s>
     </seg>
     <seg type="verse" id="b.LUK.13.24">
      <s id="b.LUK.13.24.1">"Mporata katuwua' to lompe' -le, ma'ala rarapai' -ki tauna to mesua' ntara hi wobo' to jopi'.</s>
      <s id="b.LUK.13.24.2">Pari-pari-koi mesua' ntara wobo' to jopi' toe.</s>
      <s id="b.LUK.13.24.3">Apa' wori' -hana mpai' to mpali' ohea-ra mesua', aga uma-rapa ma'ala mesua'.</s>
     </seg>
     <seg type="verse" id="b.LUK.13.25">
      <s id="b.LUK.13.25.1">Apa' rata mpai' tempo-na, mokore-imi pue' tomi toe hilou mpo'unca wobo'.</s>
      <s id="b.LUK.13.25.2">Ane rapa' -na mokore hi mali-na-pidi-koi nto'u toe, mpopebea wobo' -koi, ni'uli': `Pue', bea-kaka-kaiwo!'</s>
      <s id="b.LUK.13.25.3">"Natompoi' -koi mpai': `Uma-koi ku'incai, ba to ngkaiapa-koi.'</s>
     </seg>
     <seg type="verse" id="b.LUK.13.26">
      <s id="b.LUK.13.26.1">"Ni'uli' -ki: `Ei'!</s>
      <s id="b.LUK.13.26.2">Ngkoni' pai' nginu-madakaie dohe-nue Pue'!</s>
      <s id="b.LUK.13.26.3">Ria-moko metudui' hi rala ngata-kai!'</s>
     </seg>
     <seg type="verse" id="b.LUK.13.27">
      <s id="b.LUK.13.27.1">"Na'uli' -kokoi mpai': `Uma-koi ku'incai ba to ngkaiapa-koi.</s>
      <s id="b.LUK.13.27.2">Palai-koi ngkai rei, koi' paka' to mo'ingku dada'a.'</s>
     </seg>
     <seg type="verse" id="b.LUK.13.28">
      <s id="b.LUK.13.28.1">"Nto'u toe mpai', geo' pai' ntodohaka-mokoi, apa' nihilo Abraham, Ishak pai' Yakub hante hawe'ea nabi, mohura goe' -goe' -ra hi rala Kamagaua' Alata'ala, hiaa' koi' ra'uncahi hi mali-na.</s>
     </seg>
     <seg type="verse" id="b.LUK.13.29">
      <s id="b.LUK.13.29.1">Wori' wo'o mpai' tauna to bela-ra to Yahudi to jadi' ntodea Alata'ala hi rala Kamagaua' -na.</s>
      <s id="b.LUK.13.29.2">Tumai-ra ngkai tono' mata'eo pai' ngkai kasoloa pai' ngkai humalili' dunia', mohura goe' -goe' omea-ra mpai' mpokaralai posusaa' hi rala Kamagaua' Alata'ala.</s>
     </seg>
     <seg type="verse" id="b.LUK.13.30">
      <s id="b.LUK.13.30.1">Ka'omea-na mpai', wori' tauna to kedi' tuwu' -ra tempo toi jadi' bohe tuwu' -ra hi eo mpeno.</s>
      <s id="b.LUK.13.30.2">Pai' wori' tauna to bohe tuwu' -ra tempo toi jadi' kedi' tuwu' -ra hi eo mpeno."</s>
     </seg>
     <seg type="verse" id="b.LUK.13.31">
      <s id="b.LUK.13.31.1">Nto'u toe wo'o, ria ba hangkuja dua to Parisi rata hi Yesus pai' mpo'uli' -ki: "Malai-moko ngkai rei, apa' Magau' Herodes doko' mpopatehi-ko."</s>
     </seg>
     <seg type="verse" id="b.LUK.13.32">
      <s id="b.LUK.13.32.1">Na'uli' Yesus mpo'uli' -raka: "Koi', uli' -ki tope'akalai tetui hewa tohe'i: Eo toe lau pai' mepulo, mobago-a-pidi, mpopalai seta pai' mpaka'uri' topeda'.</s>
      <s id="b.LUK.13.32.2">Pai' hi eo katolu-na, kupohudu-mi pobago-ku.</s>
     </seg>
     <seg type="verse" id="b.LUK.13.33">
      <s id="b.LUK.13.33.1">Aga eo toe mpai' lau, mepulo pai' romengi mpai', bate kana kaliliu-ama mpotoa' Yerusalem.</s>
      <s id="b.LUK.13.33.2">Apa' uma-hawo masipato' hadua nabi rapatehi hi ngata ntani' -na, kana hi ngata Yerusalem.</s>
     </seg>
     <seg type="verse" id="b.LUK.13.34">
      <s id="b.LUK.13.34.1">"Ee to Yerusalem! to Yerusalem!</s>
      <s id="b.LUK.13.34.2">Nipatehi-ra-koina nabi-nabi, pai' nipana' watu-ra-koina tauna to nasuro-kokoi Alata'ala.</s>
      <s id="b.LUK.13.34.3">Wori' ngkani-mi kupehuka' ngkupui-koi, hewa hama'a manu' tina mpo'urui ana' -na hi une' pani' -na, aga uma-koi dota.</s>
     </seg>
     <seg type="verse" id="b.LUK.13.35">
      <s id="b.LUK.13.35.1">Jadi', bona ni'inca: Tomi pepuea' -ni napalahii-kokoi mpai' Pue' Ala.</s>
      <s id="b.LUK.13.35.2">Mpu'u ku'uli' -kokoi, uma-apa nihiloi, duu' -na rata tempo-na ni'uli': `Une' -imi to rata mpokeni hanga' Pue' Ala!'"</s>
     </seg>
    </div>
    <div type="chapter" id="b.LUK.14">
     <seg type="verse" id="b.LUK.14.1">
      <s id="b.LUK.14.1.1">Hangkani nto'u Eo Sabat, Yesus hilou ngkoni' hi tomi hadua pangkeni to Parisi.</s>
      <s id="b.LUK.14.1.2">Bula-na hi ree, ralelemata-i mpopali' sala' -na.</s>
     </seg>
     <seg type="verse" id="b.LUK.14.2">
      <s id="b.LUK.14.2.1">Muu-mule' rata hadua tauna to mohaki' ngkumowu, mowoto witi' pai' pale-na.</s>
     </seg>
     <seg type="verse" id="b.LUK.14.3">
      <s id="b.LUK.14.3.1">Yesus mpekune' -ra guru agama pai' to Parisi, na'uli': "Ntuku' atura agama-ta, ma'ala-ta mpaka'uri' topeda' hi Eo Sabat, ba uma-di?"</s>
     </seg>
     <seg type="verse" id="b.LUK.14.4">
      <s id="b.LUK.14.4.1">Guru agama pai' to Parisi toera, oja' -ra mpotompoi' -i.</s>
      <s id="b.LUK.14.4.2">Ngkai ree, Yesus mpojama topeda' toei, napaka'uri' pai' nahubui-i hilou.</s>
     </seg>
     <seg type="verse" id="b.LUK.14.5">
      <s id="b.LUK.14.5.1">Oti toe na'uli' -raka: "Ane rapa' -na ria ana' -ta ba japi-ta monawu' hi rala buwu hi Eo Sabat, ha uma sahu ta'ore' -i tumai, nau' hi eo pepuea' -e?"</s>
     </seg>
     <seg type="verse" id="b.LUK.14.6">
      <s id="b.LUK.14.6.1">Aga uma hema to daho' mpohono' -i.</s>
     </seg>
     <seg type="verse" id="b.LUK.14.7">
      <s id="b.LUK.14.7.1">Hi tomi to Parisi toe, Yesus mpohilo ria torata to doko' mohura hi pohuraa karabilaa'.</s>
      <s id="b.LUK.14.7.2">Toe pai' natudui' -ra hante lolita rapa' toi.</s>
     </seg>
     <seg type="verse" id="b.LUK.14.8">
      <s id="b.LUK.14.8.1">Na'uli': "Ane rakio' -ko hilou hi posusaa' poncamokoa, neo' mohura hi pohuraa karabilaa'.</s>
      <s id="b.LUK.14.8.2">Meka' ba ria-di mpai' to rakio' to meliu karabila' -na ngkai iko.</s>
     </seg>
     <seg type="verse" id="b.LUK.14.9">
      <s id="b.LUK.14.9.1">Tumai mpai' pue' tomi mpo'uli' -koko hewa toi: `Wai' -ki hi'a-hana pohuraa tetu!'</s>
      <s id="b.LUK.14.9.2">Me'ea' -ko mpai' hilou mohura hi kadingkia' -na.</s>
     </seg>
     <seg type="verse" id="b.LUK.14.10">
      <s id="b.LUK.14.10.1">Jadi', ane rakio' -ko hilou hi posusaa', agina mohura-ko hi kadingkia' -na, bona pue' tomi mpai' mpo'uli' -koko: `Bale, mai-ta mohura hi pohuraa to lompe' toe mai.'</s>
      <s id="b.LUK.14.10.2">Ane hewa toe, rabila' lau-moko hi mata ntodea.</s>
     </seg>
     <seg type="verse" id="b.LUK.14.11">
      <s id="b.LUK.14.11.1">Hawe'ea to mpomolangko nono-ra, Pue' Ala mpodingkihi-ra, pai' hawe'ea to mpakadingki' nono-ra, Pue' Ala mpomolangko-ra."</s>
     </seg>
     <seg type="verse" id="b.LUK.14.12">
      <s id="b.LUK.14.12.1">Oti toe, mololita wo'o-imi Yesus mpololitai pue' tomi.</s>
      <s id="b.LUK.14.12.2">Na'uli': "Ane takio' tauna ngkaralai posusa' -ta, ba ngkoni' mpo'eo ba ngkabengia, neo' mpokio' bale-ta, ompi' -ta, ba topo'ua' rala ngata.</s>
      <s id="b.LUK.14.12.3">Apa' bate rakio' wo'o-ta mpai', alaa-na tehiwili-mi kehi-ta.</s>
     </seg>
     <seg type="verse" id="b.LUK.14.13">
      <s id="b.LUK.14.13.1">Jadi' ane tababehi posusa', kio' tauna tokabu, tokeru, topungku pai' towero.</s>
     </seg>
     <seg type="verse" id="b.LUK.14.14">
      <s id="b.LUK.14.14.1">Ane wae pobabehi-ta, Pue' Ala mpogane' -ta mpai', apa' tauna to hewa toe uma mpokulei' mpohiwili kehi-ta.</s>
      <s id="b.LUK.14.14.2">Kehi-ta tetu nahiwili moto mpai' Pue' Ala hi Eo Kiama, nto'u kanapotuwu' -ra nculii' tauna to monoa' hi poncilo-na."</s>
     </seg>
     <seg type="verse" id="b.LUK.14.15">
      <s id="b.LUK.14.15.1">Bula-ra ngkoni' toe, hadua torata mpo'epe lolita-na Yesus, pai' na'uli' -ki: "Marasi' tauna to mpokaralai posusa' hi rala Kamagaua' -na Alata'ala."</s>
     </seg>
     <seg type="verse" id="b.LUK.14.16">
      <s id="b.LUK.14.16.1">Na'uli' Yesus mpo'uli' -ki tauna toei: "Hangkani ria hadua tauna to mpobabehi susa' bohe, pai' mpokio' wori' tauna.</s>
     </seg>
     <seg type="verse" id="b.LUK.14.17">
      <s id="b.LUK.14.17.1">Sadia-mi omea, nahubui pahawaa' -na hilou mpo'uli' -raka to rakio': `Mai-tamo hilou hi posusaa', apa' sadia-mi omea.'</s>
     </seg>
     <seg type="verse" id="b.LUK.14.18">
      <s id="b.LUK.14.18.1">Aga tauna to rakio' toera, motance omea-ra.</s>
      <s id="b.LUK.14.18.2">To lomo' -na mpo'uli': `Lako' me'oli tana' -a, pai' kana hilou ulu kupehiloi.</s>
      <s id="b.LUK.14.18.3">Merapi' ampu-a, uma-a tilou.'</s>
     </seg>
     <seg type="verse" id="b.LUK.14.19">
      <s id="b.LUK.14.19.1">To hadua-na mpo'uli': `Lako' mpo'oli japi-a lima moko, hilou kuperao mpake' -ra mopajeko'.</s>
      <s id="b.LUK.14.19.2">Merapi' ampu-a, uma-a tilou!'</s>
     </seg>
     <seg type="verse" id="b.LUK.14.20">
      <s id="b.LUK.14.20.1">To ntani' -na wo'o mpo'uli': `Aku' lako' oti ncamoko-a.</s>
      <s id="b.LUK.14.20.2">Uma-a bisa tilou.'</s>
     </seg>
     <seg type="verse" id="b.LUK.14.21">
      <s id="b.LUK.14.21.1">"Pahawaa' toei nculii' hilou hi pue' susa' mpowoli' lolita-ra toe.</s>
      <s id="b.LUK.14.21.2">Uma-pi mowo kamoroe-na pue' susa', na'uli' -ki pahawaa' -na: `Pesahui hilou hi karajaa pai' hi porompengaa ohea hi rala ngata.</s>
      <s id="b.LUK.14.21.3">Bawai-ramo tumai tokabu, tokeru, towero, pai' topungku.'</s>
      <s id="b.LUK.14.21.4">Hilou mpu'u-imi-hawo pahawaa' toei mpotuku' hawa' pue' susa'.</s>
     </seg>
     <seg type="verse" id="b.LUK.14.22">
      <s id="b.LUK.14.22.1">"Karata-na nculii', na'uli' mpo'uli' -ki pue' susa': `Tuama, hawa' -nu kupopomako' -mi, aga ko'ia ihia' tomi-nu, ria-pidi pohuraa.'</s>
     </seg>
     <seg type="verse" id="b.LUK.14.23">
      <s id="b.LUK.14.23.1">"Na'uli' pue' susa': `Hilou tena-ko hi ohea bohe pai' ohea to kedi' hi mali ngata, pewuku-ra tauna tumai, bona tomi-ku ihia' hobo'.</s>
     </seg>
     <seg type="verse" id="b.LUK.14.24">
      <s id="b.LUK.14.24.1">Mpu'u ku'uli', ngkai hawe'ea tauna to kukio' toera lou, uma haduaa-ra to mpokoni' ba apa-apa hi posusa' -ku.'"</s>
     </seg>
     <seg type="verse" id="b.LUK.14.25">
      <s id="b.LUK.14.25.1">Wori' tauna mpotuku' Yesus rala pomakoa' -na.</s>
      <s id="b.LUK.14.25.2">Yesus mewili' hi tauna toera pai' na'uli' -raka:</s>
     </seg>
     <seg type="verse" id="b.LUK.14.26">
      <s id="b.LUK.14.26.1">"Tauna to doko' mpotuku' -a, aga uma meliu pe'ahi' -na hi Aku' ngkai pe'ahi' -na hi tina-na, tuama-na, tobine-na, ana' -na, ompi' -na, ba paiana woto-na moto-mi, uma-i ma'ala jadi' topetuku' -ku.</s>
     </seg>
     <seg type="verse" id="b.LUK.14.27">
      <s id="b.LUK.14.27.1">Tauna to jadi' topetuku' -ku kana mpopaha'a kaju parika' -na-- batua-na kana sadia-i mporata kaparia ba paiana rapatehi sabana petuku' -na hi Aku'.</s>
      <s id="b.LUK.14.27.2">Jadi', tauna to uma dota mpopaha'a kaju parika' -na pai' mpotuku' -a, uma-i ma'ala jadi' topetuku' -ku.</s>
     </seg>
     <seg type="verse" id="b.LUK.14.28">
      <s id="b.LUK.14.28.1">"Ane ria to doko' mpowangu tomi bohe, napohura-ki ulu mporeke ongkoso' pompowangu-na, ba hono' mpai' doi-na ba uma-di.</s>
     </seg>
     <seg type="verse" id="b.LUK.14.29">
      <s id="b.LUK.14.29.1">Apa' ane mpolia' natu'u-mi parawatu-na pai' uma hudu nawangu apa' naka'otii doi-na, hawe'ea tauna to mpohilo mpotawai-i,</s>
     </seg>
     <seg type="verse" id="b.LUK.14.30">
      <s id="b.LUK.14.30.1">ra'uli': `Ii, ni'anu-di doko' mpowangu tomi bohe, ntaa' uma-di hono' doi-nae!'</s>
     </seg>
     <seg type="verse" id="b.LUK.14.31">
      <s id="b.LUK.14.31.1">"Wae wo'o, ane hadua magau' to ria tantara-na hampulu' ncobu manga'e hante hadua magau' to ria tantara-na rompulu' ncobu, kana napekiri ncala', ba rakule' mpo'ewa-ra ba uma-di.</s>
     </seg>
     <seg type="verse" id="b.LUK.14.32">
      <s id="b.LUK.14.32.1">Ane na'inca ka'uma-na mpai' hompe tantara-na, molaa-pidi bali' -na, nahubui-mi suro hilou mpali' kahintuwuaa'."</s>
     </seg>
     <seg type="verse" id="b.LUK.14.33">
      <s id="b.LUK.14.33.1">Yesus mpokaliliu lolita-na, na'uli': "Wae wo'o koi', ane uma-koi mpobahaka hawe'ea to ria hi koi', uma-koi ma'ala jadi' topetuku' -ku.</s>
     </seg>
     <seg type="verse" id="b.LUK.14.34">
      <s id="b.LUK.14.34.1">"Poi', wori' kalaua-na.</s>
      <s id="b.LUK.14.34.2">Aga ane mobali' -mi kapoi' -na alaa-na uma-pi mopoi', napa tena to ma'ala mpakapoi' -i?</s>
     </seg>
     <seg type="verse" id="b.LUK.14.35">
      <s id="b.LUK.14.35.1">Uma ntoto-pi ria tuju-na, ba raruduhi-ki hinu'a ba rapopai-pai.</s>
      <s id="b.LUK.14.35.2">Agina ratadi lau-imi.</s>
      <s id="b.LUK.14.35.3">Hema-koi to tilingaa, pe'epei lompe'!"</s>
     </seg>
    </div>
    <div type="chapter" id="b.LUK.15">
     <seg type="verse" id="b.LUK.15.1">
      <s id="b.LUK.15.1.1">Rala-na ha'eo, wori' topesingara' paja' pai' tau ntani' -na to ra'uli' ntodea dada'a kehi-ra rata mpo'epe lolita Yesus.</s>
     </seg>
     <seg type="verse" id="b.LUK.15.2">
      <s id="b.LUK.15.2.1">To Parisi pai' guru agama mporuge' -i, ra'uli': "Ii, tau toe-idi mai mpobale-raka topojeko', pai' ngkoni' dohe-rae."</s>
     </seg>
     <seg type="verse" id="b.LUK.15.3">
      <s id="b.LUK.15.3.1">Toe pai' Yesus mpololitai-ra hante lolita rapa' toi.</s>
     </seg>
     <seg type="verse" id="b.LUK.15.4">
      <s id="b.LUK.15.4.1">Na'uli': "Rapa' -na ria doo-ta to ria-ki bima-na ha'atu ma'a.</s>
      <s id="b.LUK.15.4.2">Ane moronto hama'a, napa to nababehi?</s>
      <s id="b.LUK.15.4.3">Bate napalahii bima-na to sio mpulu' sio hi papada, pai' -i hilou mpali' bima-na to moronto duu' -na narua'.</s>
     </seg>
     <seg type="verse" id="b.LUK.15.5">
      <s id="b.LUK.15.5.1">Ane narua' -pi, uma mowo kagoe' -na.</s>
      <s id="b.LUK.15.5.2">Ngkai kagoe' -na napololopongko' bima-na toei, pai' nakeni nculii' hilou hi tomi-na.</s>
     </seg>
     <seg type="verse" id="b.LUK.15.6">
      <s id="b.LUK.15.6.1">Oti toe, pai' -i mpokio' bale-na pai' tongki-na, na'uli' -raka: `Mai-mokoi goe' dohe-ku.</s>
      <s id="b.LUK.15.6.2">Apa' bima-ku to moronto kurua' nculii' -imi.'</s>
     </seg>
     <seg type="verse" id="b.LUK.15.7">
      <s id="b.LUK.15.7.1">Wae wo'o, ane hadua topojeko' medea ngkai jeko' -na, meliu kagoe' -ra ihi' suruga mpokagoe' -i ngkai kagoe' -ra mpokagoe' sio mpulu' sio tauna to monoa' po'ingku-ra, to uma-ra-rana mingki' medea.</s>
     </seg>
     <seg type="verse" id="b.LUK.15.8">
      <s id="b.LUK.15.8.1">"Rapa' -na ria hadua tobine to ria-ki hampulu' mpepa' doi pera' -na.</s>
      <s id="b.LUK.15.8.2">Ane moronto hampepa', napa to nababehi?</s>
      <s id="b.LUK.15.8.3">Mposuwe palita-i pai' -i mpehaii tomi-na, pai' napali' hiapa-apa karontoa-na, duu' -na narua'.</s>
     </seg>
     <seg type="verse" id="b.LUK.15.9">
      <s id="b.LUK.15.9.1">Wae kanarua' -na, nakio' -ramo bale-na pai' tongki-na, na'uli' -raka: `Mai-mokoi goe' dohe-ku.</s>
      <s id="b.LUK.15.9.2">Apa' kurua' nculii' -mi doi-ku to moronto.'</s>
     </seg>
     <seg type="verse" id="b.LUK.15.10">
      <s id="b.LUK.15.10.1">Wae wo'o-ra mala'eka Alata'ala mpokagoe' hadua tauna topojeko' to medea ngkai jeko' -na."</s>
     </seg>
     <seg type="verse" id="b.LUK.15.11">
      <s id="b.LUK.15.11.1">Na'uli' tena Yesus: "Ria hadua tuama to ria-ki rodua ana' -na tomane.</s>
     </seg>
     <seg type="verse" id="b.LUK.15.12">
      <s id="b.LUK.15.12.1">Tokahudu mpo'uli' -ki tuama-ra: `Mama, wai' ami' -ama-kuna bagia-ku ngkai rewa-nu.'</s>
      <s id="b.LUK.15.12.2">Jadi', nabagi mpu'u-mi rewa-na hi ana' -na to rodua toera.</s>
     </seg>
     <seg type="verse" id="b.LUK.15.13">
      <s id="b.LUK.15.13.1">"Ba hangkuja eo olo' -na ngkai ree, ana' -na tokahudu mpobalu' bagia-na, pai' -i hilou hi ngata to molaa.</s>
      <s id="b.LUK.15.13.2">Hi ria-i mpo'oti mara doi-na hante kehi to uma tumotoa.</s>
     </seg>
     <seg type="verse" id="b.LUK.15.14">
      <s id="b.LUK.15.14.1">Ka'oti doi-na omea, ria-mi oro' hi ngata toe, duu' -na mpe'ahii' -mi tuwu' -na.</s>
     </seg>
     <seg type="verse" id="b.LUK.15.15">
      <s id="b.LUK.15.15.1">Hilou-imi hi pue' ngata doko' ngkoni' gaji'.</s>
      <s id="b.LUK.15.15.2">Pue' ngata toei mpohubui-i mpodoo wawu-na.</s>
     </seg>
     <seg type="verse" id="b.LUK.15.16">
      <s id="b.LUK.15.16.1">Ngkai kamo'oro' -na, mehina-imi-hawo doko' mpokoni' kano wawu.</s>
      <s id="b.LUK.15.16.2">Hiaa' uma hema to mpowai' -i pongkoni'.</s>
     </seg>
     <seg type="verse" id="b.LUK.15.17">
      <s id="b.LUK.15.17.1">"Ka'omea-na, mokanono-imi, na'uli': `Topobago hi tomi tuama-kule, melabi lia pongkoni' -ra.</s>
      <s id="b.LUK.15.17.2">Hiaa' aku' -mi-kuna hi rehe'i, neo' mate modupu' -ama.</s>
     </seg>
     <seg type="verse" id="b.LUK.15.18">
      <s id="b.LUK.15.18.1">Wae-pi, nculii' -ama hilou hi tuama-ku, ku'uli' -damo-ki: Mama, masala' -ama hi Pue' Ala pai' hi Mama wo'o.</s>
     </seg>
     <seg type="verse" id="b.LUK.15.19">
      <s id="b.LUK.15.19.1">Uma-apa natao nukio' ana' -nu Mama.</s>
      <s id="b.LUK.15.19.2">Agina nuponcawa batua-nua-damo.'</s>
     </seg>
     <seg type="verse" id="b.LUK.15.20">
      <s id="b.LUK.15.20.1">Kame'ongko' -nami hilou hi tuama-na.</s>
      <s id="b.LUK.15.20.2">"Molaa-i-pidi ngkai tomi-na, pehilo-mi tuama-na.</s>
      <s id="b.LUK.15.20.3">Ngkai kama'ahi' -na, pokeno-nami hilou mpohirua' -ki ana' -na, nakupui pai' na'eki.</s>
     </seg>
     <seg type="verse" id="b.LUK.15.21">
      <s id="b.LUK.15.21.1">Na'uli' -mi to ana': `Mama, masala' -ama hi Pue' Ala pai' hi Mama wo'o.</s>
      <s id="b.LUK.15.21.2">Uma-apa natao nukio' ana' -nu....'</s>
     </seg>
     <seg type="verse" id="b.LUK.15.22">
      <s id="b.LUK.15.22.1">"Aga tuama-na mpokio' topobago-na, pai' na'uli' -raka: `Pesahui, ala' pohea to lompe' lia, pai' heai-i.</s>
      <s id="b.LUK.15.22.2">Uncoi' karawe-na hante hinci, pai' sapatui' wo'o-i.</s>
     </seg>
     <seg type="verse" id="b.LUK.15.23">
      <s id="b.LUK.15.23.1">Oti toe, hilou-koi mpohoko' ana' japi to morudu' pai' nisumale'.</s>
      <s id="b.LUK.15.23.2">Ngkoni' -ta goe' -goe'!</s>
     </seg>
     <seg type="verse" id="b.LUK.15.24">
      <s id="b.LUK.15.24.1">Apa' ana' -ku tohe'ii, ma'ala-mi ta'uli' mate-imi, aga tuwu' nculii' -imi.</s>
      <s id="b.LUK.15.24.2">Moronto-i, aga kurua' nculii' -imi.'</s>
      <s id="b.LUK.15.24.3">Kamosusa' -rami.</s>
     </seg>
     <seg type="verse" id="b.LUK.15.25">
      <s id="b.LUK.15.25.1">"Nto'u toe, lingku' ana' -na to ulumua' hi bonea.</s>
      <s id="b.LUK.15.25.2">Ponculi' -na ngkai bonea, mohu' -mi hi tomi, na'epe-hawo to molalowe pai' moni karamea.</s>
     </seg>
     <seg type="verse" id="b.LUK.15.26">
      <s id="b.LUK.15.26.1">Nakio' hadua topobago-ra, napompekunei' ba moapa-ra hi tomi.</s>
     </seg>
     <seg type="verse" id="b.LUK.15.27">
      <s id="b.LUK.15.27.1">Na'uli' topobago toei: `Tu'ai-nule, rata nculii' -imi-hawo!</s>
      <s id="b.LUK.15.27.2">Tuama-nu mpehubui mposumale' ana' japi to morudu', apa' ana' -na to moronto narua' nculii' -mi hante kalompea' -na.'</s>
     </seg>
     <seg type="verse" id="b.LUK.15.28">
      <s id="b.LUK.15.28.1">"Kamoroe-nami ana' to ulumua' toei, oja' -i mesua' hi rala tomi.</s>
      <s id="b.LUK.15.28.2">Tuama-na hilou mpobawai-i mesua'.</s>
     </seg>
     <seg type="verse" id="b.LUK.15.29">
      <s id="b.LUK.15.29.1">Tapi' na'uli' to ana': `Mompae-mpae-ama mobago huduwuku-ku mpobago-koko Mama.</s>
      <s id="b.LUK.15.29.2">Uma-kuna hangkania-a mposapuaka hawa' -nu.</s>
      <s id="b.LUK.15.29.3">Hiaa' ntahawe' hama'a kebe' -kuwo, ko'ia-kuna ria nuwai' -a bona kubabehi-kuwo kagoea' hante bale-ku.</s>
     </seg>
     <seg type="verse" id="b.LUK.15.30">
      <s id="b.LUK.15.30.1">Hiaa' ana' -nu tetui to mpe'oti hinyai' rewa-nu hante tobine to ele', wae kanculii' -na nusumale' lau-ki japi to morudu'!'</s>
     </seg>
     <seg type="verse" id="b.LUK.15.31">
      <s id="b.LUK.15.31.1">"Na'uli' tuama-na: `Ana', iko-le tida dohe-ku oa' -ko-kona.</s>
      <s id="b.LUK.15.31.2">Ihi' tomi-kule, iko wo'o pue' -na.</s>
     </seg>
     <seg type="verse" id="b.LUK.15.32">
      <s id="b.LUK.15.32.1">Hiaa' toto-na lia-ta mosusa' goe' -goe', apa' tu'ai-nu to mate-imi-hana, tuwu' nculii' -imi.</s>
      <s id="b.LUK.15.32.2">Moronto-imi, tapi' tarua' nculii' -imi-hawo.'"</s>
     </seg>
    </div>
    <div type="chapter" id="b.LUK.16">
     <seg type="verse" id="b.LUK.16.1">
      <s id="b.LUK.16.1.1">Na'uli' wo'o-mi Yesus mpo'uli' -raka ana'guru-na: "Ria hadua topo'ua', pai' ria-ki hadua topobago-na to ngkakamu doi-na.</s>
      <s id="b.LUK.16.1.2">Ria to mpakilu topobago toei hi topo'ua', ra'uli': `Ntora napewai' mara-hana doi-nu!'</s>
     </seg>
     <seg type="verse" id="b.LUK.16.2">
      <s id="b.LUK.16.2.1">Toe pai' topo'ua' toei mpokio' topobago-na, na'uli' -ki: `Napa-di to ku'epe to rapakilu-koko toi-e?</s>
      <s id="b.LUK.16.2.2">Wae lau, popehuwu-ka hawe'ea buku popa'intaa.</s>
      <s id="b.LUK.16.2.3">Ngkai eo toe lau, uma-pi iko to ngkakamu ka'uaa' -ku!'</s>
     </seg>
     <seg type="verse" id="b.LUK.16.3">
      <s id="b.LUK.16.3.1">"Mokanono-imi topobago toei, na'uli': `Napa-le' to kubabehi-e?</s>
      <s id="b.LUK.16.3.2">Naleso' -ama mpai' sepu' -ku ngkai bago-ku.</s>
      <s id="b.LUK.16.3.3">Momangki uma kukulei'.</s>
      <s id="b.LUK.16.3.4">Kakarapi' -rapi', me'ea' -a.'</s>
     </seg>
     <seg type="verse" id="b.LUK.16.4">
      <s id="b.LUK.16.4.1">Ngkai ree na'uli': `Aa, ria akala-ku!</s>
      <s id="b.LUK.16.4.2">Apa' neo' raleso' -ama ngkai bago-kue, agina mpali' ncala' -a bale-ku wori' -wori', bona hira' mpai' mpotarima-a hi tomi-ra.'</s>
     </seg>
     <seg type="verse" id="b.LUK.16.5">
      <s id="b.LUK.16.5.1">"Jadi' ngkai ree, nakio' -mi butu dua tauna to mo'inta hi sepu' -na.</s>
      <s id="b.LUK.16.5.2">Hi to lomo' -na na'uli': `Hangkuja inta-nu hi sepu' -ku?'</s>
     </seg>
     <seg type="verse" id="b.LUK.16.6">
      <s id="b.LUK.16.6.1">"Metompoi' tauna toei: `Tolu ncobu lite lana.'</s>
      <s id="b.LUK.16.6.2">"Na'uli' topobago toei: `Oi sura popa'intaa-nu.</s>
      <s id="b.LUK.16.6.3">Mohura-moko, uki' pesahui, hancobu lima atu lite-wadi!'</s>
     </seg>
     <seg type="verse" id="b.LUK.16.7">
      <s id="b.LUK.16.7.1">"Oti toe, pai' na'uli' -ki karodua-na: `Hiaa' iko, hangkuja-kowo inta-nu?'</s>
      <s id="b.LUK.16.7.2">"Natompoi' -hawo: `Hancobu karu' pae.'</s>
      <s id="b.LUK.16.7.3">"Na'uli' topobago toei: `Ohe'i sura inta-nu, uki' -mi walu atu karu' -wadi.'</s>
     </seg>
     <seg type="verse" id="b.LUK.16.8">
      <s id="b.LUK.16.8.1">"Kana'epe-na topo'ua' napa to nababehi topobago-na to bengku' gau' -na tetui, na'une' lau-imi, apa' pante-i-hana mpali' akala-na bona lompe' katuwu' -na.</s>
      <s id="b.LUK.16.8.2">Apa' tauna to uma mpo'incai Pue' Ala, meliu kapante-ra mpo'urusi katuwu' -ra hante hingka doo-ra, ngkai kapante-ra tauna to hi rala kabajaa-na Pue' Ala mpo'urusi katuwu' -ra hi eo mpeno.</s>
     </seg>
     <seg type="verse" id="b.LUK.16.9">
      <s id="b.LUK.16.9.1">"Toe pai' ku'uli' -kokoi: Kana tapake' ka'uaa' hi dunia' tohe'i mpotulungi doo, bona ane uma-pi mpai' mokalaua ka'uaa' dunia' toi, ratarima lompe' -ta hi po'ohaa' to tida duu' kahae-hae-na.</s>
     </seg>
     <seg type="verse" id="b.LUK.16.10">
      <s id="b.LUK.16.10.1">Tauna to ma'ala rasarumaka hante rewa to hangkedi', ma'ala wo'o-i rasarumaka hante rewa to wori'.</s>
      <s id="b.LUK.16.10.2">Tauna to uma monoa' kehi-na hante rewa to hangkedi', uma wo'o mpai' monoa' kehi-na hante rewa to wori'.</s>
     </seg>
     <seg type="verse" id="b.LUK.16.11">
      <s id="b.LUK.16.11.1">Jadi', ane uma lompe' pompewili' -ta hi ka'uaa' dunia' tohe'i, hema to mposarumaka-ta hi poko ka'uaa' to hi suruga?</s>
     </seg>
     <seg type="verse" id="b.LUK.16.12">
      <s id="b.LUK.16.12.1">Ane uma lompe' pompewili' -ta hi rewa to rasarumaka-taka hi dunia' toi, hema mpai' to mpowai' -ta rewa to jadi' anu-ta moto hi suruga?</s>
     </seg>
     <seg type="verse" id="b.LUK.16.13">
      <s id="b.LUK.16.13.1">"Uma-hawo ria hadua topobago mobago hi rodua tua.</s>
      <s id="b.LUK.16.13.2">Apa' hadua mpai' nape'ahi', hadua napokahuku'.</s>
      <s id="b.LUK.16.13.3">Hadua natuku' -ki hawa' -na, hadua nasapuaka.</s>
      <s id="b.LUK.16.13.4">Wae wo'o koi', uma-koi bisa mpotuku' konoa Alata'ala, pai' hamali-koi ntora mporumpu rewa dunia'."</s>
     </seg>
     <seg type="verse" id="b.LUK.16.14">
      <s id="b.LUK.16.14.1">To Parisi mpo'epe hawe'ea lolita Yesus toe.</s>
      <s id="b.LUK.16.14.2">Rapotawai lau-i-wadi, apa' hira' toe-mi to mpokahina doi.</s>
     </seg>
     <seg type="verse" id="b.LUK.16.15">
      <s id="b.LUK.16.15.1">Yesus mpo'uli' -raka: "Koi' tetu-mi mpemanoa' po'ingku-ni hi poncilo manusia'.</s>
      <s id="b.LUK.16.15.2">Aga Alata'ala mpo'inca ihi' nono-ni.</s>
      <s id="b.LUK.16.15.3">Apa' napa to rabila' manusia', napokahuku' Alata'ala.</s>
     </seg>
     <seg type="verse" id="b.LUK.16.16">
      <s id="b.LUK.16.16.1">"Napa to te'uki' hi rala Atura Musa pai' sura nabi bate-na rapake' -pidi duu' rata hi tempo Yohanes Topeniu'.</s>
      <s id="b.LUK.16.16.2">Ngkai tempo toe, rapalele-mi Kareba Lompe' to mpo'uli' Alata'ala jadi' Magau' hi dunia'.</s>
      <s id="b.LUK.16.16.3">Pai' wori' tauna mpohuduwukui doko' jadi' ntodea-na hi rala Kamagaua' -na toe.</s>
     </seg>
     <seg type="verse" id="b.LUK.16.17">
      <s id="b.LUK.16.17.1">Tapi' butu mela to te'uki' hi rala Atura Pue' bate kana madupa'.</s>
      <s id="b.LUK.16.17.2">Mojoli-pi langi' pai' dunia' mokero, ngkai hamela lolita hi rala Atura Pue' uma madupa'.</s>
     </seg>
     <seg type="verse" id="b.LUK.16.18">
      <s id="b.LUK.16.18.1">"Hema to mpogaa' -ki tobine-na pai' ncamoko hante tobine ntani' -na, mobualo' -i-hana.</s>
      <s id="b.LUK.16.18.2">Pai' tauna to mpotobine kabulisa doo, mobualo' wo'o-i-hawo.</s>
     </seg>
     <seg type="verse" id="b.LUK.16.19">
      <s id="b.LUK.16.19.1">"Ria hadua topo'ua'.</s>
      <s id="b.LUK.16.19.2">Pohea-na hewa pohea magau', paka' to masuli' oli-na.</s>
      <s id="b.LUK.16.19.3">Tuwu' -na butu eo-na hewa toposusa' -damo.</s>
     </seg>
     <seg type="verse" id="b.LUK.16.20">
      <s id="b.LUK.16.20.1">Hi wobo' -na ratu'u hadua tauna to kabu, hanga' -na Lazarus.</s>
      <s id="b.LUK.16.20.2">Woto-na hobo' paka' waka'.</s>
     </seg>
     <seg type="verse" id="b.LUK.16.21">
      <s id="b.LUK.16.21.1">Doko' -i-hawo ngkoni' rupu' to mohewu' ngkai meja' topo'ua' toei.</s>
      <s id="b.LUK.16.21.2">Wae-mi-hawo kampe'ahii' -na, rata wo'o-pi dike' mpojilai' waka' -na.</s>
     </seg>
     <seg type="verse" id="b.LUK.16.22">
      <s id="b.LUK.16.22.1">"Rala-na ha'eo, mate-imi tokabu toei, pai' mala'eka mpokeni-i hilou hi pohuraa to lompe' hi ncori Abraham.</s>
      <s id="b.LUK.16.22.2">Topo'ua' toei, mate wo'o-imi-hawo, pai' -i ratana.</s>
     </seg>
     <seg type="verse" id="b.LUK.16.23">
      <s id="b.LUK.16.23.1">Hi po'ohaa' tomate, ntora ntodohaka-i.</s>
      <s id="b.LUK.16.23.2">Hampengoa' -na ngkai ree, nahilo-hawo molaa lia, oe-imi mai Abraham, hante Lazarus mohura hi ncori-na.</s>
     </seg>
     <seg type="verse" id="b.LUK.16.24">
      <s id="b.LUK.16.24.1">Pekio' -nami topo'ua' toei, na'uli': `Mama Abraham!</s>
      <s id="b.LUK.16.24.2">Poka'ahi' -a-kuwo!</s>
      <s id="b.LUK.16.24.3">Hubui-i Lazarus mpotubu' karawe-na hi rala ue pai' tumai natudohi-ka-kuwo jila' -ku.</s>
      <s id="b.LUK.16.24.4">Pepa rahi-mi ku'epe rala apu tohe'i!'</s>
     </seg>
     <seg type="verse" id="b.LUK.16.25">
      <s id="b.LUK.16.25.1">"Na'uli' Abraham: `Kiwoi-dile ana': Bula-nu tuwu' -pidi hi rala dunia', iko mporata hawe'ea to lompe', hiaa' Lazarus-hana mporata-i paka' to dada'a.</s>
      <s id="b.LUK.16.25.2">Tempo toi, tetanta'u-imi hi rehe'i, pai' iko-kowo, mporata pepa-moko.</s>
     </seg>
     <seg type="verse" id="b.LUK.16.26">
      <s id="b.LUK.16.26.1">Hiaa' etu, hi olo' -ta ria tumata to bohe lia.</s>
      <s id="b.LUK.16.26.2">Tauna ngkai rehe'i uma bisa tilou hi retu, pai' tauna ngkai retu uma bisa tumai hi rehe'i.'</s>
     </seg>
     <seg type="verse" id="b.LUK.16.27">
      <s id="b.LUK.16.27.1">"Ngkai ree, na'uli' wo'o topo'ua' toei: `Ane wae-di Mama, kuperapi' bona nuhubui-i Lazarus hilou hi tomi tuama-ku.</s>
     </seg>
     <seg type="verse" id="b.LUK.16.28">
      <s id="b.LUK.16.28.1">Apa' ria-ra-pidi lima ompi' -ku.</s>
      <s id="b.LUK.16.28.2">Hubui-i Lazarus mpopo'ingai' -ra bona neo' -ra mpai' tumai hi po'ohaa' pontodohakaa toi.'</s>
     </seg>
     <seg type="verse" id="b.LUK.16.29">
      <s id="b.LUK.16.29.1">"Na'uli' Abraham: `Ria-miraka sura to na'uki' Musa pai' nabi-nabi ntani' -na.</s>
      <s id="b.LUK.16.29.2">Mpotuku' napa to te'uki' hi rala sura toe-ra-damo-rawo.'</s>
     </seg>
     <seg type="verse" id="b.LUK.16.30">
      <s id="b.LUK.16.30.1">"Na'uli' topo'ua' toei: `Ane muntu' toe-wadi, uma hono'!</s>
      <s id="b.LUK.16.30.2">Kana ria tomate tuwu' nculii' hilou mpololitai-ra, pai' lako' medea-rada ngkai jeko' -ra!'</s>
     </seg>
     <seg type="verse" id="b.LUK.16.31">
      <s id="b.LUK.16.31.1">"Na'uli' Abraham: `Ane lolita nabi Musa pai' nabi ntani' -na uma rapangalai', uma oa' -ra mpai' mepangala', nau' gati ria mpu'u tomate tuwu' nculii'.'"</s>
     </seg>
    </div>
    <div type="chapter" id="b.LUK.17">
     <seg type="verse" id="b.LUK.17.1">
      <s id="b.LUK.17.1.1">Yesus mpololitai ana'guru-na, na'uli': "Bate ria to mpopanawu' tauna alaa-ra mojeko'.</s>
      <s id="b.LUK.17.1.2">Aga silaka-ra tauna to mepanawu' toera!</s>
     </seg>
     <seg type="verse" id="b.LUK.17.2">
      <s id="b.LUK.17.2.1">Agina lau-pi hameha' watu po'ahaa' ratoe hi wuroko' -ra, pai' -ra ratene' hi rala tahi', ngkai mpopanawu' -ra nau' hadua tauna to hangkedi' pepangala' -na duu' -na mpobabehi jeko'.</s>
     </seg>
     <seg type="verse" id="b.LUK.17.3">
      <s id="b.LUK.17.3.1">Toe pai' kana mo'inga' -inga' -ta!</s>
      <s id="b.LUK.17.3.2">"Ane ompi' -ta mpobabehi to sala' hi kita', tudui' -i.</s>
      <s id="b.LUK.17.3.3">Ane soho' -pi nono-na, ampungi-i.</s>
     </seg>
     <seg type="verse" id="b.LUK.17.4">
      <s id="b.LUK.17.4.1">Nau' pitu ngkani rala-na ha'eo-i masala' hi kita', pai' butu ngkani-na tumai-i merapi' ampu, ampungi-i-hawo."</s>
     </seg>
     <seg type="verse" id="b.LUK.17.5">
      <s id="b.LUK.17.5.1">Ra'uli' suro Pue' Yesus mpo'uli' -ki: "Pue', pakaroho-kaka-kaiwo pepangala' -kai!"</s>
     </seg>
     <seg type="verse" id="b.LUK.17.6">
      <s id="b.LUK.17.6.1">Na'uli' Pue' Yesus: "Ane rii-ria-mi pepangala' -ni nau' hangkutuno' -wadi, ma'ala ni'uli' -ki kaju to bohe tohe'i: `Mowuka-moko ngkai rei, mentoli-ko ree mai hi rala tahi'!' bate mentoli mpu'u-i ntuku' hawa' -ni.</s>
     </seg>
     <seg type="verse" id="b.LUK.17.7">
      <s id="b.LUK.17.7.1">"Rapa' -na ria batua-ta to molia' ba to mpodoo porewua.</s>
      <s id="b.LUK.17.7.2">Ane nculii' -i ngkai pehompoa-na, napa to ta'uli' -ki?</s>
      <s id="b.LUK.17.7.3">Ba ta'uli' wae: `Sahu tumai ngkoni''?</s>
     </seg>
     <seg type="verse" id="b.LUK.17.8">
      <s id="b.LUK.17.8.1">Uma-hawo.</s>
      <s id="b.LUK.17.8.2">Tantu ta'uli' -ki hewa tohe'i: `Porodo-mi pongkoni' -ku!</s>
      <s id="b.LUK.17.8.3">Moheai-ko to uma babo'.</s>
      <s id="b.LUK.17.8.4">Peka'au-a bula-ku nginu pai' ngkoni'.</s>
      <s id="b.LUK.17.8.5">Oti-a-damo ngkoni', pai' lako' ngkoni' -dako-kowo.'</s>
     </seg>
     <seg type="verse" id="b.LUK.17.9">
      <s id="b.LUK.17.9.1">Uma-hawo mingki' ta'uli' tarima kasi hi batua-ta, apa' muntu' mpotuku' hawa' -i-wadi.</s>
     </seg>
     <seg type="verse" id="b.LUK.17.10">
      <s id="b.LUK.17.10.1">Wae wo'o koi'.</s>
      <s id="b.LUK.17.10.2">Ane oti-mi nituku' hawe'ea to napahawa' -kokoi Alata'ala, uli' -mi-hana: `Kai' -kaiwo-le, batua biasa-wadi-ka-kaiwo.</s>
      <s id="b.LUK.17.10.3">To kibabehi-le, muntu' to rapahawa' -kakai.'"</s>
     </seg>
     <seg type="verse" id="b.LUK.17.11">
      <s id="b.LUK.17.11.1">Rala pomakoa' -na hilou hi Yerusalem, Yesus ntara hi sipa' tana' to Samaria pai' to Galilea.</s>
     </seg>
     <seg type="verse" id="b.LUK.17.12">
      <s id="b.LUK.17.12.1">Kamesua' -na hi rala ngata, rata-mi hampulu' topohaki' poko' mpohirua' -ki.</s>
      <s id="b.LUK.17.12.2">Ngkai molaa-ra-wadi mekio',</s>
     </seg>
     <seg type="verse" id="b.LUK.17.13">
      <s id="b.LUK.17.13.1">ra'uli': "Yesus!</s>
      <s id="b.LUK.17.13.2">Guru!</s>
      <s id="b.LUK.17.13.3">Poka'ahi' -ka-kaiwo!"</s>
     </seg>
     <seg type="verse" id="b.LUK.17.14">
      <s id="b.LUK.17.14.1">Kanahilo-ra Yesus, na'uli' -miraka: "Hilou-mokoi mpopehuwu woto-ni hi imam."</s>
      <s id="b.LUK.17.14.2">Hilou mpu'u-ramo.</s>
      <s id="b.LUK.17.14.3">Bula-ra momako', mo'uri' -ramo.</s>
     </seg>
     <seg type="verse" id="b.LUK.17.15">
      <s id="b.LUK.17.15.1">Kanahilo-na to hadua mo'uri' -imi, kanculii' -nami hilou hi Yesus, mpo'une' -une' Alata'ala napesukui.</s>
     </seg>
     <seg type="verse" id="b.LUK.17.16">
      <s id="b.LUK.17.16.1">Karata-na hi Yesus, motingkua' -imi mpo'uli' tarima kasi.</s>
      <s id="b.LUK.17.16.2">Hi'a toei to Samaria.</s>
     </seg>
     <seg type="verse" id="b.LUK.17.17">
      <s id="b.LUK.17.17.1">Na'uli' Yesus: "Ha uma hampulu' to kupaka'uri' -e?</s>
      <s id="b.LUK.17.17.2">Hiapa-ramo to sio?</s>
     </seg>
     <seg type="verse" id="b.LUK.17.18">
      <s id="b.LUK.17.18.1">Beiwa pai' muntu' hadua toei-wadi to nculii' mpo'uli' tarima kasi hi Alata'ala-e?</s>
      <s id="b.LUK.17.18.2">Hiaa' bela-i he'e to Yahudi!"</s>
     </seg>
     <seg type="verse" id="b.LUK.17.19">
      <s id="b.LUK.17.19.1">Ngkai ree, na'uli' wo'o-mi mpo'uli' -ki tauna toei: "Mokore-moko, pai' -ko hilou-mi.</s>
      <s id="b.LUK.17.19.2">Mo'uri' -moko sabana pepangala' -nu hi Aku'."</s>
     </seg>
     <seg type="verse" id="b.LUK.17.20">
      <s id="b.LUK.17.20.1">Ba hangkuja dua to Parisi mpekune' Yesus, nto'uma Alata'ala tumai jadi' Magau' hi dunia'.</s>
      <s id="b.LUK.17.20.2">Na'uli' Yesus: "Kamagaua' Alata'ala-le uma ntepu'u hante tanda-tanda to kahiloa.</s>
     </seg>
     <seg type="verse" id="b.LUK.17.21">
      <s id="b.LUK.17.21.1">Uma mpai' ria to mpo'uli': `Hilo, ohe'i-mi Kamagaua' -na Alata'ala,' ba `Etu-mi mai Kamagaua' Alata'ala,' apa' Alata'ala jadi' Magau' hi laintongo' -ni."</s>
     </seg>
     <seg type="verse" id="b.LUK.17.22">
      <s id="b.LUK.17.22.1">Oti toe, Yesus mpololitai ana'guru-na.</s>
      <s id="b.LUK.17.22.2">Na'uli': "Rata mpai' tempo-na, doko' lia-koi mpohilo-a nau' kampa' ha'eo, aga uma-apa nihiloi.</s>
     </seg>
     <seg type="verse" id="b.LUK.17.23">
      <s id="b.LUK.17.23.1">Nto'u toe mpai', ria to mpo'uli' -kokoi: `Magau' Topetolo' oe-imi ria!'</s>
      <s id="b.LUK.17.23.2">Ba ria to mpo'uli': `Ohe'i-imi!'</s>
      <s id="b.LUK.17.23.3">Aga neo' -koi hilou mpotuku' -ra!</s>
     </seg>
     <seg type="verse" id="b.LUK.17.24">
      <s id="b.LUK.17.24.1">Apa' ane rata nculii' mpu'u-apa mpai', karata-ku incana hobo' hi dunia'.</s>
      <s id="b.LUK.17.24.2">Hewa kila' mpohinii raoa ngkai wuntu-na hamali rata hi wuntu-na hamali, hewa toe wo'o mpai' hi eo karataa-ku, Aku' Ana' Manusia'.</s>
     </seg>
     <seg type="verse" id="b.LUK.17.25">
      <s id="b.LUK.17.25.1">Aga lomo' -lomo' -na, kana rasesa' -a pai' rasapuaka tauna to tuwu' tempo toi.</s>
     </seg>
     <seg type="verse" id="b.LUK.17.26">
      <s id="b.LUK.17.26.1">"Hewa to majadi' hi tempo nabi Nuh owi, hewa toe wo'o mpai' to jadi' hi eo karata-ku Aku' Ana' Manusia'.</s>
     </seg>
     <seg type="verse" id="b.LUK.17.27">
      <s id="b.LUK.17.27.1">Hi tempo nabi Nuh, tauna ntora ngkoni', nginu, rapoponcamoko pai' mepoponcamoko, kawae-kawae-na duu' -na nabi Nuh mesua' hi rala sakaya bohe pai' ue mowo' mpopatehi-ra omea.</s>
     </seg>
     <seg type="verse" id="b.LUK.17.28">
      <s id="b.LUK.17.28.1">Wae wo'o kalempe' tauna owi hi ngata Sodom nto'u Lot mo'oha' hi ria.</s>
      <s id="b.LUK.17.28.2">Tauna ntora ngkoni', nginu, mobabalu', molia' pai' mpowangu tomi.</s>
     </seg>
     <seg type="verse" id="b.LUK.17.29">
      <s id="b.LUK.17.29.1">Ntaa' palai-na Lot ngkai Sodom, hompo-mi apu pai' watu to morea' ngkai langi' mpopatehi-ra omea.</s>
     </seg>
     <seg type="verse" id="b.LUK.17.30">
      <s id="b.LUK.17.30.1">Wae wo'o mpai' kalempe' -ra manusia' hi eo karata-ku nculii' hi dunia' mpopehuwu kabaraka' -ku.</s>
     </seg>
     <seg type="verse" id="b.LUK.17.31">
      <s id="b.LUK.17.31.1">"Hi eo toe mpai', sohi' metibo' -koi!</s>
      <s id="b.LUK.17.31.2">Tauna to mohura hi parawa, neo' -pi leba' mesua' hi rala tomi mpo'ala' rewa-na.</s>
      <s id="b.LUK.17.31.3">Wae wo'o tauna to hi bonea, neo' -pi leba' nculii' mpo'ala' napa-napa hi rala ngata.</s>
     </seg>
     <seg type="verse" id="b.LUK.17.32">
      <s id="b.LUK.17.32.1">Kiwoi-dile napa to jadi' hi tobine-na Lot-e!</s>
     </seg>
     <seg type="verse" id="b.LUK.17.33">
      <s id="b.LUK.17.33.1">Hema to mpentaei konoa-na moto, uma-i mpai' mporatai katuwua' to lompe'.</s>
      <s id="b.LUK.17.33.2">Aga hema to mpobahaka konoa-na sabana petuku' -na hi Aku', nau' napopate-ki, hi'a lau-mi mpai' to mporata katuwua' to lompe' duu' kahae-hae-na.</s>
     </seg>
     <seg type="verse" id="b.LUK.17.34">
      <s id="b.LUK.17.34.1">"Mpu'u ku'uli' -kokoi: Hi eo ponculia' -ku mpai', tauna rodua to more'eli turu ngkabengia, hadua ra'ala', to hadua rapalahii.</s>
     </seg>
     <seg type="verse" id="b.LUK.17.35">
      <s id="b.LUK.17.35.1">Rodua tobine to motongke' momanyu, hadua ra'ala', to hadua rapalahii. ((</s>
     </seg>
     <seg type="verse" id="b.LUK.17.36">
      <s id="b.LUK.17.36.1">Rodua tauna mo'ema' mobago hi bonea, hadua ra'ala', to hadua rapalahii.))"</s>
     </seg>
     <seg type="verse" id="b.LUK.17.37">
      <s id="b.LUK.17.37.1">Hudu lolita Yesus toe, ana'guru-na mpekune' -i, ra'uli': "Hiapa mpai' kajadia' tetu-e, Pue'?"</s>
      <s id="b.LUK.17.37.2">Yesus mpotompoi' -ra hante walatu toi: "Ane ria anu mate, incana moto apa' wori' danci morumpu mpokoni'.</s>
      <s id="b.LUK.17.37.3">Wae wo'o mpai' karata-ku nculii': uma-a tumai ngkawuni, incana moto mpai'."</s>
     </seg>
    </div>
    <div type="chapter" id="b.LUK.18">
     <seg type="verse" id="b.LUK.18.1">
      <s id="b.LUK.18.1.1">Oti toe, Yesus mpo'uli' hanyala lolita rapa', mpotudui' ana'guru-na bona tida-ra mosampaya pai' neo' mere' nono-ra.</s>
     </seg>
     <seg type="verse" id="b.LUK.18.2">
      <s id="b.LUK.18.2.1">Na'uli': "Rala ngata hamola', ria hadua topobotuhi to uma mengkoru hi Alata'ala pai' uma wo'o-i mposaile' ba hema-hema.</s>
     </seg>
     <seg type="verse" id="b.LUK.18.3">
      <s id="b.LUK.18.3.1">Hi ngata toe wo'o, ria hadua tobine tobalu.</s>
      <s id="b.LUK.18.3.2">Wori' ngkani-imi hilou mponyanyo topobotuhi toei ngkeni kara-kara-na, na'uli': `Tulungi-a-kuwo mposinyanyo-ki bali' -ku.'</s>
     </seg>
     <seg type="verse" id="b.LUK.18.4">
      <s id="b.LUK.18.4.1">"Lomo' -lomo' -na, topobotuhi toei uma dota mpotulungi-i.</s>
      <s id="b.LUK.18.4.2">Aga ka'oo-omea-na na'uli' hi rala nono-na: `Nau' uma-a mengkoru hi Alata'ala pai' uma wo'o-a mposaile' ba hema-hema,</s>
     </seg>
     <seg type="verse" id="b.LUK.18.5">
      <s id="b.LUK.18.5.1">agina kutulungi lau-imi tobalu toei, apa' najojo rahi tumai mposaleroi-a.</s>
      <s id="b.LUK.18.5.2">Apa' ane uma kutulungi-i, uma oa' mpai' nabahakai tumai, alaa-na kupo'oha lau wo'o-kuwo mpai'.'"</s>
     </seg>
     <seg type="verse" id="b.LUK.18.6">
      <s id="b.LUK.18.6.1">Oti toe, na'uli' Pue' Yesus: "Pe'epei-koi napa to na'uli' topobotuhi toei.</s>
      <s id="b.LUK.18.6.2">Nau' uma monoa' nono-na, dota moto-i mpotulungi tobalu to ntora mperapii' -i.</s>
     </seg>
     <seg type="verse" id="b.LUK.18.7">
      <s id="b.LUK.18.7.1">Peliu-liu-nami Alata'ala doko' mpotulungi topetuku' -na to mekakae ncuu hi eo-na pai' hi bengi-na.</s>
      <s id="b.LUK.18.7.2">Ba ni'uli' -koina, napeka'au ncala' pai' lako' natulungi-rae?</s>
     </seg>
     <seg type="verse" id="b.LUK.18.8">
      <s id="b.LUK.18.8.1">Uma-hawoe'!</s>
      <s id="b.LUK.18.8.2">Bate napesahui moto-hawo mpotulungi-ra.</s>
      <s id="b.LUK.18.8.3">Aga ane rata nculii' -apa mpai', Aku' Ana' Manusia', ha ria-ra-pidi kurua' tauna to mepangala' hi rala dunia' toi?"</s>
     </seg>
     <seg type="verse" id="b.LUK.18.9">
      <s id="b.LUK.18.9.1">Oti toe, Yesus mpo'uli' hanyala-pi lolita rapa'.</s>
      <s id="b.LUK.18.9.2">Lolita rapa' toi mpotoa' tauna to mpo'uli' hira' -wadi to monoa', pai' -ra mporuge' doo.</s>
     </seg>
     <seg type="verse" id="b.LUK.18.10">
      <s id="b.LUK.18.10.1">Na'uli' Yesus: "Rodua tauna hilou hi Tomi Alata'ala, lou mosampaya.</s>
      <s id="b.LUK.18.10.2">To hadua to Parisi, to hadua topesingara' paja'.</s>
     </seg>
     <seg type="verse" id="b.LUK.18.11">
      <s id="b.LUK.18.11.1">To Parisi toei mokore pai' mosampaya hi rala nono-na, na'uli': `Oo Alata'ala, mpo'uli' -a tarima kasi, apa' uma-a hewa tau ntani' -na-- toperampaki, to bengku' nono-ra, topobualo', ba hewa topesingara' paja' toei mai.</s>
     </seg>
     <seg type="verse" id="b.LUK.18.12">
      <s id="b.LUK.18.12.1">Aku', mopuasa' -a rongkani rala-na hamingku.</s>
      <s id="b.LUK.18.12.2">Pai' hampobagiahampulu' ngkai hawe'ea pomporataa-ku kuwai' -koko Pue'.'</s>
     </seg>
     <seg type="verse" id="b.LUK.18.13">
      <s id="b.LUK.18.13.1">"Hiaa' topesingara' paja' toei-hawo, mokore ngkawao-i-wadi, pai' uma-i daho' ngkongoa' hi langi'.</s>
      <s id="b.LUK.18.13.2">Ntora mporera' hunamu-nai, pai' na'uli': `Oo Alata'ala!</s>
      <s id="b.LUK.18.13.3">Poka'ahi' -a-kuwo, tauna topojeko' toi-a!'"</s>
     </seg>
     <seg type="verse" id="b.LUK.18.14">
      <s id="b.LUK.18.14.1">Ngkai ree, napohudui Yesus lolita-na, na'uli': "Mpu'u ku'uli' -kokoi: kanculii' -ra hi tomi, topesingara' paja' toe-imi to jadi' monoa' hi poncilo-na Alata'ala, bela to Parisi toei.</s>
      <s id="b.LUK.18.14.2">Apa' hawe'ea to mpomolangko nono-ra, Pue' Ala mpodingkihi-ra.</s>
      <s id="b.LUK.18.14.3">Pai' hawe'ea to mpakadingki' nono-ra, Pue' Ala mpomolangko-ra."</s>
     </seg>
     <seg type="verse" id="b.LUK.18.15">
      <s id="b.LUK.18.15.1">Hangkani, ria tauna to mpokeni ana'lei-ra hi Yesus bona najama pai' nagane' -ra.</s>
      <s id="b.LUK.18.15.2">Mpohilo toe we'i, moroe-ramo ana'guru-na, mpokaroe-ra to mpokeni ana' -ra toe.</s>
     </seg>
     <seg type="verse" id="b.LUK.18.16">
      <s id="b.LUK.18.16.1">Aga Yesus mpokio' ana' toera pai' na'uli' mpo'uli' -raka ana'guru-na: "Pelele' moto-ra ana' tetura tumai hi Aku', neo' -ra nitagi.</s>
      <s id="b.LUK.18.16.2">Apa' tauna to hewa toe-ramo to jadi' ntodea-na Alata'ala hi rala Kamagaua' -na.</s>
     </seg>
     <seg type="verse" id="b.LUK.18.17">
      <s id="b.LUK.18.17.1">Mpu'u ku'uli' -kokoi: Ane uma-koi mengkoru hi Alata'ala hewa ana', uma-koi mpai' jadi' ntodea-na hi rala Kamagaua' -na."</s>
     </seg>
     <seg type="verse" id="b.LUK.18.18">
      <s id="b.LUK.18.18.1">Hangkani, hadua pangkeni to Yahudi mpekune' Yesus, na'uli': "Guru to lompe', napa to kana kubabehi bona mporata-a-kuwo katuwua' to lompe' duu' kahae-hae-nae?"</s>
     </seg>
     <seg type="verse" id="b.LUK.18.19">
      <s id="b.LUK.18.19.1">Na'uli' Yesus: "Napa pai' nu'uli' tauna to lompe' -a?</s>
      <s id="b.LUK.18.19.2">Uma ria ntani' -na to lompe', hadua Alata'ala-wadi.</s>
     </seg>
     <seg type="verse" id="b.LUK.18.20">
      <s id="b.LUK.18.20.1">Nu'inca moto parenta to te'uki' hi rala Atura Pue': `Neo' mobualo', neo' mepatehi, neo' manako, neo' mosabi' boa', pai' kana tabila' tina pai' tuama-ta.'"</s>
     </seg>
     <seg type="verse" id="b.LUK.18.21">
      <s id="b.LUK.18.21.1">Na'uli' tau toei: "Hawe'ea parenta tetu lau, kutuku' omea-mi ngkai kakedia' -ku."</s>
     </seg>
     <seg type="verse" id="b.LUK.18.22">
      <s id="b.LUK.18.22.1">Mpo'epe toe, na'uli' -mi Yesus: "Hanyala-pi to kana nubabehi.</s>
      <s id="b.LUK.18.22.2">Pobalu' -mi hawe'ea rewa-nu pai' doi oli-na bagi-raka tokabu.</s>
      <s id="b.LUK.18.22.3">Ane nubabehi hewa toe, bohe mpai' rasi' to nurata hi rala suruga.</s>
      <s id="b.LUK.18.22.4">Oti toe, pai' tumai-moko mpotuku' -a."</s>
     </seg>
     <seg type="verse" id="b.LUK.18.23">
      <s id="b.LUK.18.23.1">Kana'epe-na lolita tohe'e, peda' -mi nono-na, apa' mo'ua' lia-i.</s>
     </seg>
     <seg type="verse" id="b.LUK.18.24">
      <s id="b.LUK.18.24.1">Nahilo-mi Yesus kapeda' nono-na.</s>
      <s id="b.LUK.18.24.2">Toe pai' na'uli': "Mokoro rahi tauna to wori' rewa-ra mengkoru hi Alata'ala bona Hi'a jadi' Magau' -ra.</s>
     </seg>
     <seg type="verse" id="b.LUK.18.25">
      <s id="b.LUK.18.25.1">Mojoli-pi hama'a unta ntara hi wulou' jaru ngkai tauna to mo'ua' mengkoru hi Alata'ala bona Hi'a jadi' Magau' -ra."</s>
     </seg>
     <seg type="verse" id="b.LUK.18.26">
      <s id="b.LUK.18.26.1">Konce-ramo tauna to mpo'epe lolita Yesus tohe'e, ra'uli': "Ane wae-di, hema lau-damo to ma'ala mporata katuwua' to lompe' duu' kahae-hae-nae?"</s>
     </seg>
     <seg type="verse" id="b.LUK.18.27">
      <s id="b.LUK.18.27.1">Na'uli' Yesus: "Ane hante pakulea' manusia' -le, uma ami' hema.</s>
      <s id="b.LUK.18.27.2">Aga nakule' moto Alata'ala mpobabehi to meliu ngkai pakulea' manusia'."</s>
     </seg>
     <seg type="verse" id="b.LUK.18.28">
      <s id="b.LUK.18.28.1">Ngkai ree, na'uli' Petrus: "Hiaa' kai', kipalahii-mi-kaina rewa-kai, pai' kituku' -ko."</s>
     </seg>
     <seg type="verse" id="b.LUK.18.29">
      <s id="b.LUK.18.29.1">Na'uli' Yesus mpo'uli' -raka ana'guru-na: "Mpu'u ku'uli' -kokoi: hema-hema to mpalahii tomi-na, tobine-na, ompi' -na, totu'a-na ba ana' -na apa' mpotuku' hawa' Alata'ala Magau' -na,</s>
     </seg>
     <seg type="verse" id="b.LUK.18.30">
      <s id="b.LUK.18.30.1">tauna toe-mi to mporata wori' ngkani hiwili-na hi dunia' toi.</s>
      <s id="b.LUK.18.30.2">Pai' hi eo mpeno mporata wo'o-i katuwua' to lompe' duu' kahae-hae-na."</s>
     </seg>
     <seg type="verse" id="b.LUK.18.31">
      <s id="b.LUK.18.31.1">Yesus mpokio' ana'guru-na to hampulu' rodua mopahantani' pai' na'uli' -raka: "Epe-koi!</s>
      <s id="b.LUK.18.31.2">Hilou-tamo tohe'i-e mpotoa' Yerusalem.</s>
      <s id="b.LUK.18.31.3">Hi ria mpai' hawe'ea to ra'uki' nabi-nabi owi to mpolowa Ana' Manusia' kana madupa' hi Aku'.</s>
     </seg>
     <seg type="verse" id="b.LUK.18.32">
      <s id="b.LUK.18.32.1">Ratonu-a mpai' hi tauna to bela-ra to Yahudi.</s>
      <s id="b.LUK.18.32.2">Rapopo'ore' -a, raruge', ra'uelikui,</s>
     </seg>
     <seg type="verse" id="b.LUK.18.33">
      <s id="b.LUK.18.33.1">raweba', pai' -a rapatehi.</s>
      <s id="b.LUK.18.33.2">Aga hi eo katolu-na, tuwu' nculii' moto-a."</s>
     </seg>
     <seg type="verse" id="b.LUK.18.34">
      <s id="b.LUK.18.34.1">Aga hawe'ea to na'uli' toe, bate uma rapaha ana'guru-na.</s>
      <s id="b.LUK.18.34.2">Apa' batua-na tewunii' -raka, uma ra'incai kahompoa lolita-na.</s>
     </seg>
     <seg type="verse" id="b.LUK.18.35">
      <s id="b.LUK.18.35.1">Mohu' -mi Yesus hi ngata Yerikho, ria hadua tauna to wero mohura hi wiwi' ohea karapi' -rapi'.</s>
     </seg>
     <seg type="verse" id="b.LUK.18.36">
      <s id="b.LUK.18.36.1">Kampo'epe-na wori' tauna liu, napekune': "Napa-die?"</s>
     </seg>
     <seg type="verse" id="b.LUK.18.37">
      <s id="b.LUK.18.37.1">Ra'uli' -ki: "Yesus to Nazaret-le liu oe-e lou!"</s>
     </seg>
     <seg type="verse" id="b.LUK.18.38">
      <s id="b.LUK.18.38.1">Mpo'epe toe we'i, pekio' -nami towero toei, na'uli': "Yesus, muli Magau' Daud!</s>
      <s id="b.LUK.18.38.2">Poka'ahi' -a-kuwo!"</s>
     </seg>
     <seg type="verse" id="b.LUK.18.39">
      <s id="b.LUK.18.39.1">Tauna to momako' ri'ulu ngkai Yesus mpokaroe-i, ra'uli': "Ngkalino-ko!"</s>
      <s id="b.LUK.18.39.2">Aga hangkedi' kanapesukui-na mekio', na'uli': "Muli Magau' Daud, poka'ahi' -a-kuwo!"</s>
     </seg>
     <seg type="verse" id="b.LUK.18.40">
      <s id="b.LUK.18.40.1">Ngkai ree, mentoda' -imi Yesus pai' na'uli': "Keni tumai towero toei mai!"</s>
      <s id="b.LUK.18.40.2">Rakeni mpu'u-miki.</s>
      <s id="b.LUK.18.40.3">Karata-na hi ree, Yesus mpekune' -i, na'uli': "Napa to nupokono kubabehi-koko?"</s>
     </seg>
     <seg type="verse" id="b.LUK.18.41">
      <s id="b.LUK.18.41.1">Natompoi' towero toei: "Pue', bona pehilo-a-kuwo!"</s>
     </seg>
     <seg type="verse" id="b.LUK.18.42">
      <s id="b.LUK.18.42.1">Na'uli' Yesus: "Ane wae, pehilo-moko!</s>
      <s id="b.LUK.18.42.2">Kupaka'uri' -ko sabana pepangala' -nu hi Aku'."</s>
     </seg>
     <seg type="verse" id="b.LUK.18.43">
      <s id="b.LUK.18.43.1">Ncaliu pehilo mpu'u-imi.</s>
      <s id="b.LUK.18.43.2">Ngkai ree, ntora mpotuku' Yesus-imi, pai' mpo'uli' wori' tarima kasi hi Alata'ala.</s>
      <s id="b.LUK.18.43.3">Hawe'ea tauna to mpohilo kajadia' toe, mpo'une' Alata'ala-ramo.</s>
     </seg>
    </div>
    <div type="chapter" id="b.LUK.19">
     <seg type="verse" id="b.LUK.19.1">
      <s id="b.LUK.19.1.1">Nto'u karata-na Yesus hi ngata Yerikho, momako' ncuu-i ntara rala ngata toe.</s>
     </seg>
     <seg type="verse" id="b.LUK.19.2">
      <s id="b.LUK.19.2.1">Hi ngata toe, ria hadua topo'ua' to mpokapalai' topesingara' paja', hanga' -na Zakheus.</s>
     </seg>
     <seg type="verse" id="b.LUK.19.3">
      <s id="b.LUK.19.3.1">Doko' -i-hawo mpohilo beiwa lence-na Yesus.</s>
      <s id="b.LUK.19.3.2">Aga uma-i bisa mpohilo apa' wori' rahi tauna, bo hi'a he'e tauna to dingki'.</s>
     </seg>
     <seg type="verse" id="b.LUK.19.4">
      <s id="b.LUK.19.4.1">Jadi', pokeno-nami mpori'uluhi ntodea, pai' -i ngkahe' kaju ara bona ma'ala-i-hawo mpopanto' Yesus ane liu-ipi hi ree.</s>
     </seg>
     <seg type="verse" id="b.LUK.19.5">
      <s id="b.LUK.19.5.1">Kaliu-na Yesus hi ree, pengoa' -nami pai' na'uli': "Zakheus, pesahui mana'u!</s>
      <s id="b.LUK.19.5.2">Apa' eo toe lau, kana mehani-a hi tomi-nu."</s>
     </seg>
     <seg type="verse" id="b.LUK.19.6">
      <s id="b.LUK.19.6.1">Napesahui mpu'u-mi-hawo Zakheus mana'u, pai' goe' -i mpotarima Yesus hi tomi-na.</s>
     </seg>
     <seg type="verse" id="b.LUK.19.7">
      <s id="b.LUK.19.7.1">Kapehilo-ra ntodea hilou-i Yesus hi tomi Zakheus, ngkunuti-ramo, ra'uli': "Ii, napa-di pai' mencua' hi tomi topojeko' -i-hanae!"</s>
     </seg>
     <seg type="verse" id="b.LUK.19.8">
      <s id="b.LUK.19.8.1">Bula-na Pue' Yesus hi tomi Zakheus, mokore-imi Zakheus mpo'uli' -ki: "Pue', bagi ntongo' ngkai rewa-ku kuwai' -raka tokabu, pai' hema-hema to kubagiu, kupoponculi' opo' ngkani ngkai to kubagiu-raka."</s>
     </seg>
     <seg type="verse" id="b.LUK.19.9">
      <s id="b.LUK.19.9.1">Na'uli' Yesus: "Hi eo toe lau, tauna hi tomi toi tebahaka ngkai huku' jeko' -ra, apa' Zakheus toii, muli Abraham wo'o-i-hawo.</s>
     </seg>
     <seg type="verse" id="b.LUK.19.10">
      <s id="b.LUK.19.10.1">Apa' toe-mile pai' tumai-ae, Aku' Ana' Manusia'.</s>
      <s id="b.LUK.19.10.2">Tumai-a mpopali' tauna to molaa ngkai Alata'ala, pai' mpohore-ra ngkai huku' jeko' -ra."</s>
     </seg>
     <seg type="verse" id="b.LUK.19.11">
      <s id="b.LUK.19.11.1">Neo' rata-imi Yesus hi Yerusalem, toe pai' wori' tauna mpo'uli' neo' rata mpu'u-mi tempo-na Alata'ala jadi' Magau' hi dunia'.</s>
      <s id="b.LUK.19.11.2">Jadi', bula ntodea mpe'epei lolita-na, na'umpui' wo'o-mi lolita-na hante hanyala lolita rapa'.</s>
     </seg>
     <seg type="verse" id="b.LUK.19.12">
      <s id="b.LUK.19.12.1">Na'uli': "Ria hadua maradika mopatuju hilou hi ngata to molaa, lou ralanti' jadi' magau' pai' nculii'.</s>
     </seg>
     <seg type="verse" id="b.LUK.19.13">
      <s id="b.LUK.19.13.1">Jadi', kako'ia-na me'ongko', mpokio' -i hampulu' pahawaa' -na pai' nawai' -ra hore-hore hampepa' doi bulawa.</s>
      <s id="b.LUK.19.13.2">Na'uli' maradika toei: `Mobabalu' -koi hante doi to kuwai' -kokoi tetu lingku' -ku hilou.'</s>
     </seg>
     <seg type="verse" id="b.LUK.19.14">
      <s id="b.LUK.19.14.1">Aga hi ngata maradika toe, ria wo'o-rawo tauna to mpokahuku' -i.</s>
      <s id="b.LUK.19.14.2">Pe'ongko' -na maradika tohe'e, rapahawa' suro hilou mpotuku' -i pai' mpo'uli': `Oja' -ka-kaina maradika tetu jadi' magau' -kai!'</s>
     </seg>
     <seg type="verse" id="b.LUK.19.15">
      <s id="b.LUK.19.15.1">"Aga ra'ongko' moto-i jadi' magau', pai' nculii' -imi hilou hi ngata-na.</s>
      <s id="b.LUK.19.15.2">Karata-na hi ngata, nakio' -ramo pahawaa' -na mpohirua' -ki, napongincai kahangkuja-nami rasi' to rarata.</s>
     </seg>
     <seg type="verse" id="b.LUK.19.16">
      <s id="b.LUK.19.16.1">To lomo' -na rata pai' na'uli': `Magau', doi bulawa to hampepa' to nuwai' -ka, ria-mi ana' -na hampulu'.'</s>
     </seg>
     <seg type="verse" id="b.LUK.19.17">
      <s id="b.LUK.19.17.1">"Na'uli' magau' toei: `Lompe' -mi, iko pahawaa' to lompe'.</s>
      <s id="b.LUK.19.17.2">Wae-pi, apa' monoa' -ko hi to hangkedi', ku'ongko' -moko jadi' topohawa' to mpohawai' hampulu' ngata.'</s>
     </seg>
     <seg type="verse" id="b.LUK.19.18">
      <s id="b.LUK.19.18.1">"Pahawaa' karodua-na rata wo'o pai' mpo'uli': `Magau', doi bulawa to hampepa' to nuwai' -ka, jadi' lima mpepa' -mi.'</s>
     </seg>
     <seg type="verse" id="b.LUK.19.19">
      <s id="b.LUK.19.19.1">"Na'uli' wo'o-mi magau' hi karodua-na tohe'ei: `Iko wo'o ku'ongko' jadi' topohawa' hi lima ngata.'</s>
     </seg>
     <seg type="verse" id="b.LUK.19.20">
      <s id="b.LUK.19.20.1">"Ngkai ree, rata wo'o-imi-hawo pahawaa' kahadua-na.</s>
      <s id="b.LUK.19.20.2">Na'uli': `Oi-mi doi-nu Magau'.</s>
      <s id="b.LUK.19.20.3">Kutimamahi lompe', kuputu' hante lenco.</s>
     </seg>
     <seg type="verse" id="b.LUK.19.21">
      <s id="b.LUK.19.21.1">Me'eka' -a hi Magau', apa' ku'inca kasoa-nu.</s>
      <s id="b.LUK.19.21.2">Nupepae to bela-kowo hinu'a-nu, nu'ala' to uma nukarokoi.'</s>
     </seg>
     <seg type="verse" id="b.LUK.19.22">
      <s id="b.LUK.19.22.1">"Na'uli' magau' mpo'uli' -ki: `Iko pahawaa' to dada'a!</s>
      <s id="b.LUK.19.22.2">Ane nu'inca kasoa-ku, ane nu'inca kampepae-ku to bela hinu'a-ku, pai' kampo'ala' -ku to uma kukarokoi,</s>
     </seg>
     <seg type="verse" id="b.LUK.19.23">
      <s id="b.LUK.19.23.1">napa pai' doi-ku uma nupopesua' hi bank, bona ane rata-apa, ku'ala' hante ana' -na!'</s>
     </seg>
     <seg type="verse" id="b.LUK.19.24">
      <s id="b.LUK.19.24.1">Oti toe, na'uli' wo'o-mi hi tauna to mokore hi ncori-na: `Ala' doi to hi tauna tetui, pai' wai' -ki to ria-ki hampulu'.'</s>
     </seg>
     <seg type="verse" id="b.LUK.19.25">
      <s id="b.LUK.19.25.1">"Ingu' -ramo to napahawa' toera, ra'uli': `Napa pai' hewa tetu, Magau'?</s>
      <s id="b.LUK.19.25.2">Apa' ria-miki-hana hampulu' mpepa'!'</s>
     </seg>
     <seg type="verse" id="b.LUK.19.26">
      <s id="b.LUK.19.26.1">"Na'uli' magau': `Mpu'u ku'uli' -kokoi: Tauna to ma'ala rasarumaka hante anu to rawai' -ki, rawai' tena-i-pidi.</s>
      <s id="b.LUK.19.26.2">Tapi' tauna to uma rasarumaka, anu hangkedi' to ria hi hi'a, ra'alai' lau-i.</s>
     </seg>
     <seg type="verse" id="b.LUK.19.27">
      <s id="b.LUK.19.27.1">Pai' wae lau, keni-ramo tumai bali' -ku to mpoka'oja' -a jadi' magau' -ra.</s>
      <s id="b.LUK.19.27.2">Patehi-ramo hi rehe'i bona kuhilo!'"</s>
     </seg>
     <seg type="verse" id="b.LUK.19.28">
      <s id="b.LUK.19.28.1">Ka'oti-na Yesus mpo'uli' hawe'ea toe, pomako' -nami meri'ulu ngkai doo-na hilou hi Yerusalem.</s>
     </seg>
     <seg type="verse" id="b.LUK.19.29">
      <s id="b.LUK.19.29.1">Mohu' -ramo hi ngata Betfage pai' Betania hi bulu' Zaitun, nahubui rodua ana'guru-na mako' meri'ulu.</s>
     </seg>
     <seg type="verse" id="b.LUK.19.30">
      <s id="b.LUK.19.30.1">Na'uli' -raka: "Hilou-mokoi hi ngata to tanyanyohi toe mai.</s>
      <s id="b.LUK.19.30.2">Ane mesua' -pokoi hi rala ngata, nihilo mpai' hama'a ana' keledai to tehoo'.</s>
      <s id="b.LUK.19.30.3">Keledai toe ko'ia hangkania rahawi'.</s>
      <s id="b.LUK.19.30.4">Bongka koloro-na pai' keni-i tumai.</s>
     </seg>
     <seg type="verse" id="b.LUK.19.31">
      <s id="b.LUK.19.31.1">Ane ria tauna mpekune' -koi napa pai' nibongka-i, uli': `Apa' Pue' mparaluu-i.'"</s>
     </seg>
     <seg type="verse" id="b.LUK.19.32">
      <s id="b.LUK.19.32.1">Hilou mpu'u-ramo ana'guru-na to rodua tohe'era, pai' rarata bate hewa to na'uli' -raka Yesus.</s>
     </seg>
     <seg type="verse" id="b.LUK.19.33">
      <s id="b.LUK.19.33.1">Bula-ra mpobongka keledai toe, mepekune' -mi pue' -na: "Napa pai' nibongka keledai tetu-e?"</s>
     </seg>
     <seg type="verse" id="b.LUK.19.34">
      <s id="b.LUK.19.34.1">Ratompoi': "Apa' Pue' mparaluu-i."</s>
     </seg>
     <seg type="verse" id="b.LUK.19.35">
      <s id="b.LUK.19.35.1">Karakeni-nami hilou hi Yesus, ralampii hante baju-ra, pai' rapopehawi' -i Yesus.</s>
     </seg>
     <seg type="verse" id="b.LUK.19.36">
      <s id="b.LUK.19.36.1">Kaliu-na Yesus mpohawi' keledai tohe'e, tauna mpokodo baju-ra hi mata ohea, tanda pebila' -ra.</s>
     </seg>
     <seg type="verse" id="b.LUK.19.37">
      <s id="b.LUK.19.37.1">Mohu' -mi hi ngata Yerusalem, hi pana'ua-na hi bulu' Zaitun, hawe'ea topetuku' -na to wori' toe ntepu'u mpo'une' Alata'ala.</s>
      <s id="b.LUK.19.37.2">Mogora-ra-damo nakeni kagoe' nono-ra sabana hawe'ea anu mekoncehi to rahilo.</s>
     </seg>
     <seg type="verse" id="b.LUK.19.38">
      <s id="b.LUK.19.38.1">Ra'uli' hi rala pe'une' -ra: Pue' Ala mpogane' Magau' to tumai mpokeni hanga' -na!"</s>
      <s id="b.LUK.19.38.2">Une' -imi Pue' Ala to hi suruga, apa' nawai' -tamo kalompea'."</s>
     </seg>
     <seg type="verse" id="b.LUK.19.39">
      <s id="b.LUK.19.39.1">Ngkai ree, ba hangkuja dua to Parisi to hi olo' tauna to wori' mpo'uli' -ki Yesus: "Guru, tagi-ramo ana'guru-nu bona neo' -ra mpo'uli' hewa tetu!"</s>
     </seg>
     <seg type="verse" id="b.LUK.19.40">
      <s id="b.LUK.19.40.1">Na'uli' Yesus: "Uma-e'!</s>
      <s id="b.LUK.19.40.2">Apa' ane mengkalino-ra ana'guru-ku, watu toe lau-ramo mpai' to mogora mpo'une' -a."</s>
     </seg>
     <seg type="verse" id="b.LUK.19.41">
      <s id="b.LUK.19.41.1">Kamoo-mohua' -imi Yesus hi Yerusalem, duu' -na mpohilo-i ngata toe.</s>
      <s id="b.LUK.19.41.2">Kageo' -nami mpokageoi' ngata toe.</s>
     </seg>
     <seg type="verse" id="b.LUK.19.42">
      <s id="b.LUK.19.42.1">Na'uli': "Mpe'ahii' -koi to Yerusalem!</s>
      <s id="b.LUK.19.42.2">Uma mowo kalompe' -na ane ke ni'inca napa to ngkeni-kokoi kalompea' tuwu' hi eo toe lau.</s>
      <s id="b.LUK.19.42.3">Aga hawe'ea toe teleru ngkai mata-ni.</s>
     </seg>
     <seg type="verse" id="b.LUK.19.43">
      <s id="b.LUK.19.43.1">Rata mpai' tempo-na, bali' -ni mpanga'ei ngata-ni, ratipuhi ntololikia hante wala, duu' -na uma-pi ria ohea metibo'.</s>
     </seg>
     <seg type="verse" id="b.LUK.19.44">
      <s id="b.LUK.19.44.1">Raropuhi mpai' ngata-ni hante hawe'ea ihi' -na, duu' -na uma-pi ria watu to bate pomeduncu-na.</s>
      <s id="b.LUK.19.44.2">Apa' uma-koina nisaile' karata-na Pue' Ala doko' mpotulungi-koi."</s>
     </seg>
     <seg type="verse" id="b.LUK.19.45">
      <s id="b.LUK.19.45.1">Oti toe, Yesus mesua' hi berewe Tomi Alata'ala pai' -i mpopalai tauna to mobabalu' hi ree.</s>
     </seg>
     <seg type="verse" id="b.LUK.19.46">
      <s id="b.LUK.19.46.1">Na'uli' -raka: "Hi rala Buku Tomoroli', Alata'ala mpo'uli' hewa toi: `Tomi-ku, tomi posampayaa.'</s>
      <s id="b.LUK.19.46.2">Hiaa' koi' -koina, niponcawa tomi toperampaki-di!"</s>
     </seg>
     <seg type="verse" id="b.LUK.19.47">
      <s id="b.LUK.19.47.1">Butu eo-na Yesus metudui' hi Tomi Alata'ala.</s>
      <s id="b.LUK.19.47.2">Imam pangkeni hante guru agama pai' pangkeni to Yahudi ntani' -na mpali' akala-ra doko' mpatehi-i,</s>
     </seg>
     <seg type="verse" id="b.LUK.19.48">
      <s id="b.LUK.19.48.1">aga uma ria ohea-ra mpobabehi anu hi nono-ra, apa' lutu-ramo ntodea mpe'epei lolita-na.</s>
     </seg>
    </div>
    <div type="chapter" id="b.LUK.20">
     <seg type="verse" id="b.LUK.20.1">
      <s id="b.LUK.20.1.1">Rala-na ha'eo Yesus metudui' pai' mparata Kareba Lompe' hi wori' tauna hi Tomi Alata'ala.</s>
      <s id="b.LUK.20.1.2">Muu-mule' rata-ramo imam pangkeni hante guru agama pai' pangkeni to Yahudi ntani' -na.</s>
      <s id="b.LUK.20.1.3">Ra'uli' mpo'uli' -ki Yesus:</s>
     </seg>
     <seg type="verse" id="b.LUK.20.2">
      <s id="b.LUK.20.2.1">"Uli' -kakai pe' ngkaiapa huraa-nu mpobabehi hawe'ea tetu hi Tomi Alata'ala!</s>
      <s id="b.LUK.20.2.2">Hema to mpowai' -ko kuasa tetu-e?"</s>
     </seg>
     <seg type="verse" id="b.LUK.20.3">
      <s id="b.LUK.20.3.1">Na'uli' Yesus: "Aku', ria wo'o-kuwo pompekunea' -ku hi koi'.</s>
     </seg>
     <seg type="verse" id="b.LUK.20.4">
      <s id="b.LUK.20.4.1">Uli' -ka pe', ngkaiapa kuasa-na Yohanes Topeniu' mponiu' tauna?</s>
      <s id="b.LUK.20.4.2">Ngkai Alata'ala-di, ba ngkai manusia' -di?"</s>
     </seg>
     <seg type="verse" id="b.LUK.20.5">
      <s id="b.LUK.20.5.1">Momepololitai-ramo pangkeni to Yahudi toera, ra'uli': "Beiwa-tale' mpotompoi' -ie?</s>
      <s id="b.LUK.20.5.2">Ane ta'uli' ngkai Alata'ala kuasa-na, na'uli' mpai': `Ane wae, napa pai' uma-i nipangala'?'</s>
     </seg>
     <seg type="verse" id="b.LUK.20.6">
      <s id="b.LUK.20.6.1">Hiaa' ane ta'uli' ngkai manusia' -wadi kuasa-na, rawatuhi-ta mpai' ntodea toera lau, apa' hawe'ea-ra mpo'uli' Yohanes hadua nabi."</s>
     </seg>
     <seg type="verse" id="b.LUK.20.7">
      <s id="b.LUK.20.7.1">Toe pai' ratompoi': "Uma ki'incai kangkaiapa kuasa-na."</s>
     </seg>
     <seg type="verse" id="b.LUK.20.8">
      <s id="b.LUK.20.8.1">Toe pai' na'uli' Yesus mpo'uli' -raka: "Ane wae, uma wo'o-kuwo ku'uli' -kokoi kangkaiapa kuasa-ku mpobabehi toe lau!"</s>
     </seg>
     <seg type="verse" id="b.LUK.20.9">
      <s id="b.LUK.20.9.1">Oti toe, Yesus mpololitai ntodea, mpo'uli' -raka lolita rapa' tohe'i: "Ria tau hadua mpohu'ai bonea-na hante anggur, oti toe napewai' bonea-na rapobago hi ba hangkuja dua tauna, pai' hilou-imi hi ngata to molaa, pai' mahae-i tida hi ria.</s>
     </seg>
     <seg type="verse" id="b.LUK.20.10">
      <s id="b.LUK.20.10.1">Rata-mi tempo mpohopu' wua' anggur, napahawa' hadua batua-na hilou mperapi' bagia-na hi tompodoo bonea-na toera.</s>
      <s id="b.LUK.20.10.2">Tapi' tompodoo bonea-na toera mpopao' suro tetu pai' -i rapopalai mara.</s>
     </seg>
     <seg type="verse" id="b.LUK.20.11">
      <s id="b.LUK.20.11.1">Oti toe, pue' bonea toei mpopahawa' tena wo'o-pi hadua batua.</s>
      <s id="b.LUK.20.11.2">Aga rapao' wo'o-i-wadi-hawo, ralibui' pai' rapopalai mara.</s>
     </seg>
     <seg type="verse" id="b.LUK.20.12">
      <s id="b.LUK.20.12.1">Oti toe wo'o, nahubui tena batua katolu-na.</s>
      <s id="b.LUK.20.12.2">Aga raserohi wo'o-i-wadi pai' rapetadi hi mali bonea.</s>
     </seg>
     <seg type="verse" id="b.LUK.20.13">
      <s id="b.LUK.20.13.1">"Ngkai ree, na'uli' -mi pue' bonea toei: `Napa-le' to kubabehi-e?</s>
      <s id="b.LUK.20.13.2">Agina ana' -ku to kupe'ahi' moto lau-mi kupahawa' hilou, apa' bate rapengkorui-ile mpai'.'</s>
     </seg>
     <seg type="verse" id="b.LUK.20.14">
      <s id="b.LUK.20.14.1">"Ntaa' we'i, karahilo-na tompodoo bonea toera ana' pue' bonea tohe'ei, mohawa' -ramo, ra'uli': `Etu-mi tumai ana' -na!</s>
      <s id="b.LUK.20.14.2">Hi'a mpai' to jadi' pue' bonea tohe'i-e.</s>
      <s id="b.LUK.20.14.3">Kita tapatehi-i bona bonea-na toi kita' -mi pue' -na.'</s>
     </seg>
     <seg type="verse" id="b.LUK.20.15">
      <s id="b.LUK.20.15.1">Ngkai ree, radii' -imi hilou hi mali bonea pai' -i rapatehi.</s>
      <s id="b.LUK.20.15.2">"Jadi', napa mpai' to nababehi pue' bonea toei hi tauna to mpodoo bonea-na?</s>
     </seg>
     <seg type="verse" id="b.LUK.20.16">
      <s id="b.LUK.20.16.1">Bate tumai-ile mpopatehi-ra, pai' nawai' bonea-na hi tau ntani' -na."</s>
      <s id="b.LUK.20.16.2">Kara'epe-na ntodea lolita rapa' tohe'e, ra'uli' -mi: "Neo' mpu'u-kona jadi' hewa tetu-e'!"</s>
     </seg>
     <seg type="verse" id="b.LUK.20.17">
      <s id="b.LUK.20.17.1">Yesus mponaa-ra pai' na'uli' -raka: "Hiaa' toe-mile batua-na walatu to hi rala Buku Tomoroli' to mpo'uli': `Watu to ratadi topowangu tomi, watu toe lau-mi to jadi' poko parawatu.'</s>
     </seg>
     <seg type="verse" id="b.LUK.20.18">
      <s id="b.LUK.20.18.1">Hewa kura to monawu' hi watu mopengka, hewa kura to napitihi watu moreja', hewa toe wo'o mpai' tauna to mposapuaka-a."</s>
     </seg>
     <seg type="verse" id="b.LUK.20.19">
      <s id="b.LUK.20.19.1">Guru agama pai' imam pangkeni mpo'inca kahira' -na to natoa' Yesus hante lolita rapa' -na toe we'i.</s>
      <s id="b.LUK.20.19.2">Toe pai' ria-mi nono-ra doko' mpohoko' -i hi jaa toe wo'o.</s>
      <s id="b.LUK.20.19.3">Aga uma-ra daho', apa' mpoka'eka' -ra ntodea.</s>
     </seg>
     <seg type="verse" id="b.LUK.20.20">
      <s id="b.LUK.20.20.1">Jadi' rapali' loga to lompe'.</s>
      <s id="b.LUK.20.20.2">Mpopahawa' -ra tauna hilou mpolelemata-i.</s>
      <s id="b.LUK.20.20.3">Tauna toera, ntani' hewa tauna to monoa' nono-ra, tapi' patuju-ra mpo'opa kasala' lolita-na, bona rapakilu-i hi gubernur.</s>
     </seg>
     <seg type="verse" id="b.LUK.20.21">
      <s id="b.LUK.20.21.1">Karata-ra hi Yesus, ra'uli' -mi to rapahawa' toera: "Guru, ki'inca hawe'ea lolita-nu pai' tudui' -nu makono omea.</s>
      <s id="b.LUK.20.21.2">Metudui' -ko hante kalonto' -lonto' -na mpo'uli' napa konoa Pue' Ala hi manusia', pai' uma-ko mpelence tauna.</s>
     </seg>
     <seg type="verse" id="b.LUK.20.22">
      <s id="b.LUK.20.22.1">Jadi', toe pai' kiperapi' bona nu'uli' -kakai Guru: ntuku' atura agama-ta, ba ma'ala moto-ta mpobayari paja' hi Kaisar, ba uma-di?"</s>
     </seg>
     <seg type="verse" id="b.LUK.20.23">
      <s id="b.LUK.20.23.1">Yesus mpo'inca pepanawu' -ra.</s>
      <s id="b.LUK.20.23.2">Toe pai' na'uli' -raka:</s>
     </seg>
     <seg type="verse" id="b.LUK.20.24">
      <s id="b.LUK.20.24.1">"Popohiloi-a ulu doi hampepa'!</s>
      <s id="b.LUK.20.24.2">Lence hema pai' hanga' hema to hi doi tetu-e?"</s>
      <s id="b.LUK.20.24.3">Ratompoi': "Lence pai' hanga' Kaisar."</s>
     </seg>
     <seg type="verse" id="b.LUK.20.25">
      <s id="b.LUK.20.25.1">Ngkai ree, na'uli' -mi Yesus mpo'uli' -raka: "Ane wae-di, wai' -ki Kaisar napa to kasipato' -na rawai' -ki Kaisar, pai' wai' -ki Alata'ala napa to kasipato' -na rawai' -ki Alata'ala."</s>
     </seg>
     <seg type="verse" id="b.LUK.20.26">
      <s id="b.LUK.20.26.1">Ka'omea-na madagi-ramo bali' Yesus toera.</s>
      <s id="b.LUK.20.26.2">Uma raruai' nau' hanyalaa sala' lolita-na hi nyanyoa ntodea.</s>
      <s id="b.LUK.20.26.3">Konce-ra mpo'epe tompoi' -na, toe pai' ngkalino-ramo.</s>
     </seg>
     <seg type="verse" id="b.LUK.20.27">
      <s id="b.LUK.20.27.1">Ba hangkuja dua tauna to mpotuku' tudui' to Saduki rata hi Yesus.</s>
      <s id="b.LUK.20.27.2">To Saduki toera, pangkeni agama Yahudi to ncapuaka tauna to mate tuwu' nculii' hi eo mpeno.</s>
      <s id="b.LUK.20.27.3">Karata to Saduki toera, ra'uli' -ki Yesus:</s>
     </seg>
     <seg type="verse" id="b.LUK.20.28">
      <s id="b.LUK.20.28.1">"Guru, nabi Musa mpo'uki' hi rala buku atura hewa toi: ane hadua tomane mate hiaa' uma-ki ria ana' -na, pudupuhe-na kana mpotobine balu-na, bona ria-ki-hawo muli tomate toei.</s>
     </seg>
     <seg type="verse" id="b.LUK.20.29">
      <s id="b.LUK.20.29.1">Jadi', ria pitu ntali ompi', paka' tomane.</s>
      <s id="b.LUK.20.29.2">To ulumua' motobinei, mate-i hante uma ria ana' -na.</s>
     </seg>
     <seg type="verse" id="b.LUK.20.30">
      <s id="b.LUK.20.30.1">Tu'ai-na mpotobine balu-na, aga mate wo'o-i-wadi, ko'ia napoka'alai mo'anai'.</s>
     </seg>
     <seg type="verse" id="b.LUK.20.31">
      <s id="b.LUK.20.31.1">Wae oa' -mi to jadi' hi katolu-na duu' -na hi kapitu-na.</s>
      <s id="b.LUK.20.31.2">Mate omea-ra hante uma ria ana' -ra.</s>
     </seg>
     <seg type="verse" id="b.LUK.20.32">
      <s id="b.LUK.20.32.1">Ka'omea-na mate wo'o-imi-hawo tobine toei.</s>
     </seg>
     <seg type="verse" id="b.LUK.20.33">
      <s id="b.LUK.20.33.1">Jadi', hi eo mpeno, ane tuwu' nculii' mpu'u-di hawe'ea tomate-e, hema-ramo mpai' pue' tobine toei, apa' pitu-ramo mpotobine-i."</s>
     </seg>
     <seg type="verse" id="b.LUK.20.34">
      <s id="b.LUK.20.34.1">Na'uli' Yesus mpo'uli' -raka: "Tauna hi dunia' toi motobinei pai' motomanei.</s>
     </seg>
     <seg type="verse" id="b.LUK.20.35">
      <s id="b.LUK.20.35.1">Aga tauna to napotuwu' nculii' Pue' Ala pai' to masipato' mporata bagia hi dunia' to bo'u mpai', uma-rapa-hana motobinei ba motomanei.</s>
     </seg>
     <seg type="verse" id="b.LUK.20.36">
      <s id="b.LUK.20.36.1">Apa' tuwu' -ra hewa tuwu' mala'eka, uma-rapa mate.</s>
      <s id="b.LUK.20.36.2">Ana' Alata'ala-ramo, apa' napotuwu' nculii' -ramo Alata'ala.</s>
     </seg>
     <seg type="verse" id="b.LUK.20.37">
      <s id="b.LUK.20.37.1">"Ane katuwu' -ra nculii' tomate-e, nabi Musa moto to mpakanoto katuwu' -ra nculii'.</s>
      <s id="b.LUK.20.37.2">Hi rala jarita julumpu to jela', Musa mpokahangai' Pue' Ala hewa toi: `Alata'ala to napue' Abraham, to napue' Ishak, pai' to napue' Yakub.'</s>
     </seg>
     <seg type="verse" id="b.LUK.20.38">
      <s id="b.LUK.20.38.1">Jadi', ngkai lolita-na nabi Musa toe, monoto-mi ta'inca katuwu' -ra moto Abraham, Ishak pai' Yakub.</s>
      <s id="b.LUK.20.38.2">Apa' bela tauna to mate to mepue' hi Alata'ala, tauna to tuwu' -hana to mpopue' -i.</s>
      <s id="b.LUK.20.38.3">Apa' hi Alata'ala hawe'ea tauna tuwu'."</s>
     </seg>
     <seg type="verse" id="b.LUK.20.39">
      <s id="b.LUK.20.39.1">Oti toe, ba hangkuja dua guru agama mpo'uli' -ki Yesus: "Lompe' lia petompoi' -nu Guru."</s>
     </seg>
     <seg type="verse" id="b.LUK.20.40">
      <s id="b.LUK.20.40.1">Ngkai ree, uma-rapa daho' mepekune' ba napa-napa hi Yesus.</s>
     </seg>
     <seg type="verse" id="b.LUK.20.41">
      <s id="b.LUK.20.41.1">Ngkai ree, mepekune' wo'o-imi-hawo Yesus mpo'uli' -raka guru agama toera: "Beiwa pai' ra'uli' Magau' Topetolo' muli-na Magau' Daud?</s>
     </seg>
     <seg type="verse" id="b.LUK.20.44">
      <s id="b.LUK.20.44.1">Hiaa' bo Daud moto-hawo mpokahangai' -i Pue' -na.</s>
      <s id="b.LUK.20.44.2">Hi rala Buku Rona' na'uli': Pue' Ala mpo'uli' -ki Pue' -ku: `Mohura-moko hi mali ngka'ana-ku duu' -na kupopengkoru hawe'ea bali' -nu hi Iko.'</s>
     </seg>
     <seg type="verse" id="b.LUK.20.45">
      <s id="b.LUK.20.45.1">Bula tauna mpe'epei lolita-na Yesus toe we'i, napololitai ana'guru-na, na'uli':</s>
     </seg>
     <seg type="verse" id="b.LUK.20.46">
      <s id="b.LUK.20.46.1">"Pelompehi-koi, neo' -koi mpenau' kehi-ra guru agama.</s>
      <s id="b.LUK.20.46.2">Apa' goe' -ra modao' mpopake' baju to moloe, goe' -ra ane tauna hi wiwi' karajaa motingkua' mpotabe-ra.</s>
      <s id="b.LUK.20.46.3">Goe' -ra rapopohura hi pohuraa karabilaa' hi tomi posampayaa, goe' -ra ane rapopohura-ra hi pohuraa to lompe' hi posusaa'.</s>
     </seg>
     <seg type="verse" id="b.LUK.20.47">
      <s id="b.LUK.20.47.1">Mpobagiu-ra tobine tobalu pai' rahagoi tomi-ra.</s>
      <s id="b.LUK.20.47.2">Pai' -ra mpowunii' kadada'a gau' -ra tohe'e hante mosampaya rapomoloe-loe.</s>
      <s id="b.LUK.20.47.3">Huku' -ra motomo lia mpai'."</s>
     </seg>
    </div>
    <div type="chapter" id="b.LUK.21">
     <seg type="verse" id="b.LUK.21.1">
      <s id="b.LUK.21.1.1">Hi rala Tomi Alata'ala, Yesus mpohilo topo'ua' mpopuna' doi hi rala peti' pompunaa' doi pepue'.</s>
     </seg>
     <seg type="verse" id="b.LUK.21.2">
      <s id="b.LUK.21.2.1">Mpohilo wo'o-i hadua tobalu to mpe'ahii' tuwu' -na mpopuna' rompepa' doi ngkala.</s>
     </seg>
     <seg type="verse" id="b.LUK.21.3">
      <s id="b.LUK.21.3.1">Na'uli' Yesus: "Mpu'u ku'uli' -kokoi: tobalu to mpe'ahii' tuwu' -na tohe'e mai, meliu pewai' -na ngkai pewai' hawe'ea tauna toera lau.</s>
     </seg>
     <seg type="verse" id="b.LUK.21.4">
      <s id="b.LUK.21.4.1">Apa' hira' mewai' ngkai labi ka'uaa' -ra.</s>
      <s id="b.LUK.21.4.2">Tapi' tobine toei, nau' hewa apa-mi kampe'ahii' -na, napewai' omea-mi-hana to ria hi hi'a, to naparaluu-hawo hi katuwu' -na."</s>
     </seg>
     <seg type="verse" id="b.LUK.21.5">
      <s id="b.LUK.21.5.1">Nto'u toe, ria tauna mpo'uli' -ki Yesus: "Lompe' lia Tomi Alata'ala toi, apa' rawangu hante watu to ncola pai' rarampai hante rewa to rapopepue' hi Pue' Ala."</s>
      <s id="b.LUK.21.5.2">Toe pai' na'uli' Yesus:</s>
     </seg>
     <seg type="verse" id="b.LUK.21.6">
      <s id="b.LUK.21.6.1">"Rata mpai' tempo-na hawe'ea to nihilo toe lau ragero, uma-pi mpai' ria hamehaa' watu to bate pomeduncu-na."</s>
     </seg>
     <seg type="verse" id="b.LUK.21.7">
      <s id="b.LUK.21.7.1">Ngkai ree, mepekune' -ra ana'guru-na mpekune' -i: "Guru, nto'uma mpai' kadupa' -na to nu'uli' toe-e we'i?</s>
      <s id="b.LUK.21.7.2">Pai' napa mpai' to jadi' tanda ane neo' madupa' -pi?"</s>
     </seg>
     <seg type="verse" id="b.LUK.21.8">
      <s id="b.LUK.21.8.1">Na'uli' Yesus: "Pelompehi, neo' -koi ma'ala rabagiu.</s>
      <s id="b.LUK.21.8.2">Apa' wori' mpai' tauna to mehupa' to mpo'uli' kahira' -na Magau' Topetolo'.</s>
      <s id="b.LUK.21.8.3">Ria wo'o to mpo'uli' karata-na mpu'u Eo Kiama.</s>
      <s id="b.LUK.21.8.4">Aga neo' nituku' -ra.</s>
     </seg>
     <seg type="verse" id="b.LUK.21.9">
      <s id="b.LUK.21.9.1">Neo' wo'o-koi me'eka' mpo'epe kareba to mpo'uli' wori' tauna manga'e pai' mpo'ewa topoparenta.</s>
      <s id="b.LUK.21.9.2">Apa' hawe'ea tohe'e kana jadi' mperi'ulu.</s>
      <s id="b.LUK.21.9.3">Tapi' ko'ia-hawo rata mpu'u-mi kahudua dunia'."</s>
     </seg>
     <seg type="verse" id="b.LUK.21.10">
      <s id="b.LUK.21.10.1">Ngkai ree, Yesus mpokaliliu lolita-na, na'uli': "Hi eo toe mpai', wori' ngata mosipanga'ei, magau' hadua mpo'ewa magau' kahadua-na.</s>
     </seg>
     <seg type="verse" id="b.LUK.21.11">
      <s id="b.LUK.21.11.1">Ria mpai' linu bohe, pai' hiapa-apa ria haki' ropu' pai' oro'.</s>
      <s id="b.LUK.21.11.2">Pai' hi langi' ria tanda bohe to mewulungahi.</s>
     </seg>
     <seg type="verse" id="b.LUK.21.12">
      <s id="b.LUK.21.12.1">Aga kako'ia-na hawe'ea toe jadi', koi' mpai' rahoko' pai' rabalinai'.</s>
      <s id="b.LUK.21.12.2">Rapakilu-koi hi rala tomi posampayaa, pai' -koi ratarungku'.</s>
      <s id="b.LUK.21.12.3">Rabua' -koi hi magau' pai' hi topoparenta sabana petuku' -ni hi Aku'.</s>
     </seg>
     <seg type="verse" id="b.LUK.21.13">
      <s id="b.LUK.21.13.1">Nto'u toe mpai', ria loga-ni mpo'uli' -raka pepangala' -ni hi Aku'.</s>
     </seg>
     <seg type="verse" id="b.LUK.21.14">
      <s id="b.LUK.21.14.1">Pakaroho ami' -mi nono-ni, neo' -koi mingki' mpekiri ncala' ba beiwa mpai' tompoi' -ni.</s>
     </seg>
     <seg type="verse" id="b.LUK.21.15">
      <s id="b.LUK.21.15.1">Aku' moto-damo mpai' to mpowai' -koi petompoi' to monoto, alaa-na uma ria haduaa ngkai bali' -ni to mpokule' mpobaro ba mposapuaka napa to ni'uli'.</s>
     </seg>
     <seg type="verse" id="b.LUK.21.17">
      <s id="b.LUK.21.17.1">Nto'u toe mpai', hawe'ea tauna mpokahuku' -koi sabana petuku' -ni hi Aku'.</s>
      <s id="b.LUK.21.17.2">Ntahawe' totu'a-ni, ompi' -ni, posantina-ni, pai' ema' -ni mpewai' -koi hi bali' -ni.</s>
      <s id="b.LUK.21.17.3">Hantongo' -koi mpai' rapatehi.</s>
     </seg>
     <seg type="verse" id="b.LUK.21.18">
      <s id="b.LUK.21.18.1">Aga kakoo-kono-na uma moto-koi moapa.</s>
      <s id="b.LUK.21.18.2">Nau' hangkaho wuluwoo' -ni uma mpai' ria to moronto.</s>
     </seg>
     <seg type="verse" id="b.LUK.21.19">
      <s id="b.LUK.21.19.1">Ane uma mogego' pepangala' -ni hi Aku', bate mporata-koi katuwua' to lompe'.</s>
     </seg>
     <seg type="verse" id="b.LUK.21.20">
      <s id="b.LUK.21.20.1">"Ane nihilo-damo ngata Yerusalem toi ratipuhi tantara bali', ni'inca-mi ka'uma-napi mahae Yerusalem ragero.</s>
     </seg>
     <seg type="verse" id="b.LUK.21.21">
      <s id="b.LUK.21.21.1">Nto'u toe mpai', tauna to mo'oha' hi Yudea, agina metibo' -ra hilou hi bulu' -na.</s>
      <s id="b.LUK.21.21.2">Tauna to hi rala ngata agina metibo' ngkai rala ngata.</s>
      <s id="b.LUK.21.21.3">Pai' tauna to hi mali ngata neo' -pi leba' mesua' hi rala ngata.</s>
     </seg>
     <seg type="verse" id="b.LUK.21.22">
      <s id="b.LUK.21.22.1">Apa' tempo toe mpai', tempo pehukua' Alata'ala, bona madupa' -mi hawe'ea to te'uki' hi rala Buku Tomoroli'.</s>
     </seg>
     <seg type="verse" id="b.LUK.21.23">
      <s id="b.LUK.21.23.1">Mpe'ahii' -ra mpai' tobine to nto'u-ra motina'i pai' to mpentii' ana' -ra hi tempo toe, apa' mokoro petibo' -ra.</s>
      <s id="b.LUK.21.23.2">Apa' ngata toi narumpa' silaka bohe, pai' Pue' Ala mpohuku' pue' ngata.</s>
     </seg>
     <seg type="verse" id="b.LUK.21.24">
      <s id="b.LUK.21.24.1">Ria-ra mpai' to jadi' konia' piho'.</s>
      <s id="b.LUK.21.24.2">Ria-ra to ratawani pai' rapatau' hi humalili' dunia'.</s>
      <s id="b.LUK.21.24.3">Pai' ngata Yerusalem toi ralisa tauna to bela-ra to Yahudi, duu' -na hudu tempo to napakatantu-raka Pue' Ala.</s>
     </seg>
     <seg type="verse" id="b.LUK.21.25">
      <s id="b.LUK.21.25.1">"Nto'u toe mpai', ria tanda hi eo, hi wula pai' hi betue'.</s>
      <s id="b.LUK.21.25.2">Hawe'ea manusia' mokaratu nono-ra pai' ingu' mpo'epe pomoni pai' pojago tahi'.</s>
     </seg>
     <seg type="verse" id="b.LUK.21.26">
      <s id="b.LUK.21.26.1">Ria mpai' tauna to mate ngkokore nakeni kawulunga-ra, mpohilo to jadi' hi humalili' dunia'.</s>
      <s id="b.LUK.21.26.2">Apa' hawe'ea anu to mobaraka' hi langi' ralengo.</s>
     </seg>
     <seg type="verse" id="b.LUK.21.27">
      <s id="b.LUK.21.27.1">Nto'u toe-damo mpai', hawe'ea tauna mpohilo-a, Aku' Ana' Manusia', mana'u tumai hi rala limu'.</s>
      <s id="b.LUK.21.27.2">Uma mowo pehini-ku pai' kabaraka' -ku nto'u toe.</s>
     </seg>
     <seg type="verse" id="b.LUK.21.28">
      <s id="b.LUK.21.28.1">Ane hawe'ea toe ntepu'u majadi', pakaroho-mi nono-ni pai' mengoa' -mokoi, apa' neo' rata-mi tempo-na rabahaka-koi ngkai kaparia-ni."</s>
     </seg>
     <seg type="verse" id="b.LUK.21.29">
      <s id="b.LUK.21.29.1">Yesus mpololitai ana'guru-na hante lolita rapa' tohe'i, na'uli': "Petonoi-koi kaju ara pai' kaju-kaju ntani' -na wo'o.</s>
     </seg>
     <seg type="verse" id="b.LUK.21.30">
      <s id="b.LUK.21.30.1">Ane nihilo-damo mela' -mi rau-na, ni'inca-mi ka'uma-napi mahae mara eo.</s>
     </seg>
     <seg type="verse" id="b.LUK.21.31">
      <s id="b.LUK.21.31.1">Wae wo'o ane nihilo-damo kajadia' toe we'i lou, ni'inca-mi ka'uma-napi mahae Alata'ala jadi' Magau' mpu'u-mi hi dunia'.</s>
     </seg>
     <seg type="verse" id="b.LUK.21.32">
      <s id="b.LUK.21.32.1">"Mpu'u ku'uli' -kokoi: hawe'ea toe we'i bate madupa' kako'ia-na mate omea tauna to tuwu' tempo toi.</s>
     </seg>
     <seg type="verse" id="b.LUK.21.33">
      <s id="b.LUK.21.33.1">Langi' pai' dunia' mogero moto mpai'.</s>
      <s id="b.LUK.21.33.2">Tapi' lolita-ku bate-bate-na duu' kahae-hae-na.</s>
     </seg>
     <seg type="verse" id="b.LUK.21.34">
      <s id="b.LUK.21.34.1">"Mo'inga' -inga' -koi, neo' -koi sese' ntora mosusa' pai' nginu palangu-langu, ba ntora mpenonoi katuwu' -ni hi dunia', alaa-na lempe' moto-koi hi eo karata-ku.</s>
      <s id="b.LUK.21.34.2">Apa' rata ncorobaa-a mpai'.</s>
     </seg>
     <seg type="verse" id="b.LUK.21.35">
      <s id="b.LUK.21.35.1">Karata-ku mpai' mporumpa' hawe'ea tauna hi dunia' hewa tewo' mpowoko' wulehu'.</s>
     </seg>
     <seg type="verse" id="b.LUK.21.36">
      <s id="b.LUK.21.36.1">Mo'inga' -inga' -koi pai' tida mekakae hi Pue' Ala, bona moroho-koi ntaha hawe'ea kaparia to neo' jadi' toe, duu' -na mpohirua' -ka Aku' Ana' Manusia'."</s>
     </seg>
     <seg type="verse" id="b.LUK.21.37">
      <s id="b.LUK.21.37.1">Hi eo-na, Yesus metudui' hi Tomi Alata'ala.</s>
      <s id="b.LUK.21.37.2">Hi bengi-na, hilou-i hi mali ngata Yerusalem, pai' -i turu hi Bulu' Zaitun.</s>
     </seg>
     <seg type="verse" id="b.LUK.21.38">
      <s id="b.LUK.21.38.1">Butu mepulo-na ntodea morumpu hi Tomi Alata'ala doko' mpo'epe tudui' -na.</s>
     </seg>
    </div>
    <div type="chapter" id="b.LUK.22">
     <seg type="verse" id="b.LUK.22.1">
      <s id="b.LUK.22.1.1">Mohu' -mi eo bohe to Yahudi to rahanga' Posusa' Roti to Uma Raragii, to rahanga' wo'o Eo Paskah.</s>
     </seg>
     <seg type="verse" id="b.LUK.22.2">
      <s id="b.LUK.22.2.1">Nto'u toe, imam pangkeni pai' guru agama mpali' ohea-ra ke mpatehi bongo Yesus, apa' me'eka' -ra mpoka'eka' ntodea.</s>
     </seg>
     <seg type="verse" id="b.LUK.22.3">
      <s id="b.LUK.22.3.1">Ngkai ree, Magau' Anudaa' mesua' hi rala nono Yudas, to rahanga' wo'o Iskariot, hadua ngkai ana'guru-na Yesus to hampulu' rodua.</s>
     </seg>
     <seg type="verse" id="b.LUK.22.4">
      <s id="b.LUK.22.4.1">Toe pai' hilou-imi mpololitai imam pangkeni hante kapala' polisi Tomi Alata'ala, ba beiwa akala-na mpobalu' Yesus hi hira'.</s>
     </seg>
     <seg type="verse" id="b.LUK.22.5">
      <s id="b.LUK.22.5.1">Goe' -ramo mpo'epe lolita Yudas toe, ra'uli' -ki: "Ane nutonu Yesus hi kai', kiwai' -ko doi."</s>
     </seg>
     <seg type="verse" id="b.LUK.22.6">
      <s id="b.LUK.22.6.1">Na'io' -mi Yudas, pai' ngkai ree napali' loga to lompe' mpobalu' Yesus hi bali' -na hante uma ra'incai ntodea.</s>
     </seg>
     <seg type="verse" id="b.LUK.22.7">
      <s id="b.LUK.22.7.1">Rata-mi tempo-na Posusa' Roti to Uma Raragii.</s>
      <s id="b.LUK.22.7.2">Pai' eo to lomo' -na hi rala posusa' tohe'e, eo posumalea' bima to rakoni' hi Eo Paskah.</s>
     </seg>
     <seg type="verse" id="b.LUK.22.8">
      <s id="b.LUK.22.8.1">Yesus mpohubui Petrus pai' Yohanes, na'uli' -raka: "Hilou-mokoi mporodo-taka pongkoni' Paskah-ta."</s>
     </seg>
     <seg type="verse" id="b.LUK.22.9">
      <s id="b.LUK.22.9.1">Rapekune' -i: "Hiapa Pue' nupokono kipomporodoi-e?"</s>
     </seg>
     <seg type="verse" id="b.LUK.22.10">
      <s id="b.LUK.22.10.1">Na'uli' -raka: "Ane mesua' -koi mpai' hi rala ngata, hirua' -koi hante hadua tomane to ngkeni pontomua' oti ntomu'.</s>
      <s id="b.LUK.22.10.2">Tuku' -i rata hi tomi pesuaa' -na.</s>
     </seg>
     <seg type="verse" id="b.LUK.22.11">
      <s id="b.LUK.22.11.1">Rata hi tomi pesuaa' -na, uli' -ki pue' tomi hewa toi: `Na'uli' Guru: Hiapa-kuwo pobabehia-ku Posusa' Paskah hante ana'guru-ku?'</s>
     </seg>
     <seg type="verse" id="b.LUK.22.12">
      <s id="b.LUK.22.12.1">Pue' tomi toei mpai' mpotudo' -kokoi hameha' kamar to bohe hi lolo-na.</s>
      <s id="b.LUK.22.12.2">Kamar toe teporodo ami' -mi, hono' -mi rewa-na.</s>
      <s id="b.LUK.22.12.3">Hi retu-mi mpai' niporodo pongkoni' Paskah-ta."</s>
     </seg>
     <seg type="verse" id="b.LUK.22.13">
      <s id="b.LUK.22.13.1">Hilou mpu'u-ramo Petrus pai' Yohanes, pai' rarata mpu'u-mi hewa to na'uli' -raka Yesus, pai' -ra mporodo-mi pongkoni' Paskah.</s>
     </seg>
     <seg type="verse" id="b.LUK.22.14">
      <s id="b.LUK.22.14.1">Karata-na mpu'u-mi tempo ngkoni' pongkoni' Paskah tohe'e, mohura-imi Yesus hante suro-na hi tomi toe.</s>
     </seg>
     <seg type="verse" id="b.LUK.22.15">
      <s id="b.LUK.22.15.1">Na'uli' -raka: "Doko' lia-a ngkoni' dohe-ni hi Eo Paskah toi, kako'ia-ku mporata kaparia.</s>
     </seg>
     <seg type="verse" id="b.LUK.22.16">
      <s id="b.LUK.22.16.1">Apa' bona ni'inca: uma-apa ngkoni' pongkoni' Paskah to hewa toi, duu' -na madupa' mpu'u-mi batua-na posusa' toi nto'u Alata'ala jadi' Magau' hi dunia'."</s>
     </seg>
     <seg type="verse" id="b.LUK.22.17">
      <s id="b.LUK.22.17.1">Oti toe, Yesus mpo'ala' sangkiri' to ihia' anggur, na'uli' tarima kasi hi Alata'ala, pai' na'uli' -raka ana'guru-na: "Ala' -mi tohe'i pai' nibagi-bagi.</s>
     </seg>
     <seg type="verse" id="b.LUK.22.18">
      <s id="b.LUK.22.18.1">Apa' bona ni'inca: ntepu'u ngkai wae lau, uma-apa nginu anggur duu' -na rata mpu'u-mi tempo-na Alata'ala jadi' Magau' hi dunia'."</s>
     </seg>
     <seg type="verse" id="b.LUK.22.19">
      <s id="b.LUK.22.19.1">Oti toe, na'ala' -mi roti, pai' ka'oti-nai mpo'uli' tarima kasi hi Pue' Ala, napihe-pihe pai' natonu-miraka, na'uli': "Roti to kutonu-kokoi toi, toi-mi woto-ku ((to kutonu mpotolo' -koi.</s>
      <s id="b.LUK.22.19.2">Babehi-mokoi ada toi bona mpokiwoi-a."</s>
     </seg>
     <seg type="verse" id="b.LUK.22.20">
      <s id="b.LUK.22.20.1">Wae wo'o, ka'oti-ra ngkoni', na'ala' sangkiri' to ihia' anggur pai' na'uli' -raka: "Ihi' sangkiri' toi mpobatuai pojanci Alata'ala to bo'u, to mpoposidai' Alata'ala pai' manusia'.</s>
      <s id="b.LUK.22.20.2">Pojanci toe, rapadupa' hante raa' -ku, to rabowo mpai' ane mate-a mpotolo' -koi.))</s>
     </seg>
     <seg type="verse" id="b.LUK.22.21">
      <s id="b.LUK.22.21.1">"Aga hilo pe', tauna to mpobalu' -a mpai', ria-imi hi rehe'i lau, ngkoni' dohe-ku toi-e!</s>
     </seg>
     <seg type="verse" id="b.LUK.22.22">
      <s id="b.LUK.22.22.1">Aku' Ana' Manusia' bate kana mate hewa to napakatantu Alata'ala.</s>
      <s id="b.LUK.22.22.2">Aga mpe'ahii' tauna to mpobalu' -a tetui!"</s>
     </seg>
     <seg type="verse" id="b.LUK.22.23">
      <s id="b.LUK.22.23.1">Kara'epe-na ana'guru-na toe, momepekune' -ramo ba hema-ra mpai' to mpobabehi hewa toe.</s>
     </seg>
     <seg type="verse" id="b.LUK.22.24">
      <s id="b.LUK.22.24.1">Ngkai ree, momehono' -ramo ana'guru-na Yesus, ba hema-ra to meliu kabohe pangka' -ra.</s>
     </seg>
     <seg type="verse" id="b.LUK.22.25">
      <s id="b.LUK.22.25.1">Toe pai' Yesus mpo'uli' -raka: "Ane hi tauna to uma mpo'incai Alata'ala, uma mowo kasoa-na magau' mpohawai' ntodea.</s>
      <s id="b.LUK.22.25.2">Pai' tauna to bohe pangka' -ra doko' rahanga' `to mpotiroi ntodea.'</s>
     </seg>
     <seg type="verse" id="b.LUK.22.26">
      <s id="b.LUK.22.26.1">Aga koi', neo' hewa tetu!</s>
      <s id="b.LUK.22.26.2">Timali-na lau-di.</s>
      <s id="b.LUK.22.26.3">Hema-koi to meliu kabohe pangka' -na kana mo'ingku hewa to kedi' lia tuwu' -na.</s>
      <s id="b.LUK.22.26.4">Pai' tauna to mehawai' kana mo'ingku hewa hadua pahawaa'.</s>
     </seg>
     <seg type="verse" id="b.LUK.22.27">
      <s id="b.LUK.22.27.1">Kupekune' -koi ulu: hema to meliu kabohe pangka' -na?</s>
      <s id="b.LUK.22.27.2">To mohura ngkoni' -di, ba to metonui-di?</s>
      <s id="b.LUK.22.27.3">Tantu tauna to mohura.</s>
      <s id="b.LUK.22.27.4">Hiaa' ohe'i-a hi laintongo' -ni hewa tauna to mpotonui-koi.</s>
     </seg>
     <seg type="verse" id="b.LUK.22.28">
      <s id="b.LUK.22.28.1">"Koi' tohe'i-e lau, ria oa' -koi dohe-ku hi rala hawe'ea kasusaa' -ku.</s>
     </seg>
     <seg type="verse" id="b.LUK.22.29">
      <s id="b.LUK.22.29.1">Jadi', hewa Tuama-ku mpowai' -a kuasa moparenta, wae wo'o Aku' mpowai' -koi kuasa moparenta.</s>
     </seg>
     <seg type="verse" id="b.LUK.22.30">
      <s id="b.LUK.22.30.1">Toe pai' goe' wo'o-ko-koiwo mpai' ngkoni' pai' nginu dohe-ku hi rala Kamagaua' -ku ane jadi' Magau' -apa mpai'.</s>
      <s id="b.LUK.22.30.2">Pai' mohura moto-koi mpai' hi pohuraa to hampulu' romeha', mpoparentai to Israel to hampulu' rontina."</s>
     </seg>
     <seg type="verse" id="b.LUK.22.31">
      <s id="b.LUK.22.31.1">Oti toe, Pue' Yesus mpololitai Simon Petrus, na'uli': "Ee', Simon!</s>
      <s id="b.LUK.22.31.2">Epe: Magau' Anudaa' rawai' loga mposori-koi omea.</s>
      <s id="b.LUK.22.31.3">Hewa pae to ratapi, hewa toe wo'o mpai' kagaga-na pesori to mporumpa' -koi.</s>
     </seg>
     <seg type="verse" id="b.LUK.22.32">
      <s id="b.LUK.22.32.1">Aga kuposampayai ami' -moko Simon, bona neo' lelu' pepangala' -nu.</s>
      <s id="b.LUK.22.32.2">Jadi', ane monoto nculii' mpai' nono-nu, iko kana mporohoi nono doo-nu."</s>
     </seg>
     <seg type="verse" id="b.LUK.22.33">
      <s id="b.LUK.22.33.1">Na'uli' Petrus: "Pue', nau' ratarungku' -a mpai' ba paiana rapatehi-a dohe-nu, sadia moto-a mpotuku' -ko!"</s>
     </seg>
     <seg type="verse" id="b.LUK.22.34">
      <s id="b.LUK.22.34.1">Na'uli' Yesus: "Petrus, bona nu'inca: kako'ia-na turua' manu' bengi toe mpai' lau, mpolia' tolu ngkani-moko mposapu kanu'inca-ku."</s>
     </seg>
     <seg type="verse" id="b.LUK.22.35">
      <s id="b.LUK.22.35.1">Oti toe Yesus mpololitai-ra, na'uli': "Nto'u kakuhubui-ni wengi hilou ngkeni Kareba Lompe', uma-koi kupiliu mpokeni karepe' doi ba boku ba sapatu'.</s>
      <s id="b.LUK.22.35.2">Ha ria-mokoi nakakurai' ba napa-napa-e?"</s>
     </seg>
     <seg type="verse" id="b.LUK.22.36">
      <s id="b.LUK.22.36.1">Ratompoi': "Uma-hawo."</s>
      <s id="b.LUK.22.36.2">Na'uli' Yesus: "Aga hewa toe lau, hema-koi to ria doi-ni ba boku-ni kana nikeni.</s>
      <s id="b.LUK.22.36.3">Pai' hema-koi to uma ria piho' -ni, pobalu' baju-ni nipope'oli piho'.</s>
     </seg>
     <seg type="verse" id="b.LUK.22.37">
      <s id="b.LUK.22.37.1">Apa' ria lolita Buku Tomoroli' to mpo'uli': `Magau' Topetolo' mpai' rapohewa tauna to dada'a.'</s>
      <s id="b.LUK.22.37.2">Pai' napa to te'uki' toe kana madupa' hi Aku'.</s>
      <s id="b.LUK.22.37.3">Apa' napa to te'uki' hi rala Buku Tomoroli' to mpolowa-a, neo' madupa' mpu'u-mi wae lau."</s>
     </seg>
     <seg type="verse" id="b.LUK.22.38">
      <s id="b.LUK.22.38.1">Ra'uli' ana'guru-na: "Pue', ohe'i moto piho' romata."</s>
      <s id="b.LUK.22.38.2">Na'uli' Yesus: "Wae-mi."</s>
     </seg>
     <seg type="verse" id="b.LUK.22.39">
      <s id="b.LUK.22.39.1">Oti toe, malai-imi Yesus ngkai rala ngata, pai' hewa kabiasaa-na hilou-imi hi Bulu' Zaitun, pai' ana'guru-na hilou wo'o dohe-na.</s>
     </seg>
     <seg type="verse" id="b.LUK.22.40">
      <s id="b.LUK.22.40.1">Karata-ra hi ria, na'uli' mpo'uli' -raka: "Mosampaya-mokoi bona neo' -koi mporata pesori."</s>
     </seg>
     <seg type="verse" id="b.LUK.22.41">
      <s id="b.LUK.22.41.1">Oti toe, pai' hilou-i molaa hala' ngkai hira', pai' -i mowilingkudu mosampaya.</s>
     </seg>
     <seg type="verse" id="b.LUK.22.42">
      <s id="b.LUK.22.42.1">Na'uli': "Tuama-ku, ane dota-ko, wi'iha-ka-kuwo kaparia to neo' mporumpa' -a tohe'i.</s>
      <s id="b.LUK.22.42.2">Aga bela konoa-ku Aku' to jadi', agina konoa-nu Iko moto." ((</s>
     </seg>
     <seg type="verse" id="b.LUK.22.43">
      <s id="b.LUK.22.43.1">Ngkai ree, mehupa' -mi hadua mala'eka ngkai suruga mporohoi-i.</s>
     </seg>
     <seg type="verse" id="b.LUK.22.44">
      <s id="b.LUK.22.44.1">Hangkedi' kanahuduwukui-na mosampaya, apa' pepa mpu'u na'epe.</s>
      <s id="b.LUK.22.44.2">Ini' -na tudo' hi tana' hewa raa'.))</s>
     </seg>
     <seg type="verse" id="b.LUK.22.45">
      <s id="b.LUK.22.45.1">Oti mosampaya, mokore-imi hilou nculii' hi ana'guru-na.</s>
      <s id="b.LUK.22.45.2">Narata-ra bula-ra leta', nakeni kasusa' nono-ra.</s>
     </seg>
     <seg type="verse" id="b.LUK.22.46">
      <s id="b.LUK.22.46.1">Na'uli' -raka: "Napa-di pai' leta' -koie!</s>
      <s id="b.LUK.22.46.2">Memata-mokoi pai' mosampaya bona neo' -koi mporata pesori."</s>
     </seg>
     <seg type="verse" id="b.LUK.22.47">
      <s id="b.LUK.22.47.1">Bula-na Yesus mololita-pidi, muu-mule' rata-mi tauna hampodooa.</s>
      <s id="b.LUK.22.47.2">Yudas, hadua ngkai ana'guru-na to hampulu' rodua, hi'a-mi to mpakeni-ra.</s>
      <s id="b.LUK.22.47.3">Karata-ra hi ree, hilou-imi Yudas mpomohui' Yesus, doko' natabe-i hante me'eki ntuku' ada-ra to Yahudi.</s>
     </seg>
     <seg type="verse" id="b.LUK.22.48">
      <s id="b.LUK.22.48.1">Aga Yesus mpo'uli' -ki: "Ee' Yudas, ha hante petabe-nu tetu-tanoe nupobalu' -a, Aku' Ana' Manusia' -e!"</s>
     </seg>
     <seg type="verse" id="b.LUK.22.49">
      <s id="b.LUK.22.49.1">Karahilo-na ana'guru-na napa to neo' jadi', ra'uli': "Pue', ki'ewa-ramo hante piho'!"</s>
     </seg>
     <seg type="verse" id="b.LUK.22.50">
      <s id="b.LUK.22.50.1">Ngkai ree, hadua ngkai ana'guru-na mpotime batua Imam Bohe, bela mpoholu tilinga ka'ana-na.</s>
     </seg>
     <seg type="verse" id="b.LUK.22.51">
      <s id="b.LUK.22.51.1">Na'uli' Yesus: "Neo' -pi!"</s>
      <s id="b.LUK.22.51.2">Pai' najama tilinga-na napaka'uri' -ki.</s>
     </seg>
     <seg type="verse" id="b.LUK.22.52">
      <s id="b.LUK.22.52.1">Oti toe, Yesus mpololitai-ra imam pangkeni pai' polisi Tomi Alata'ala hante pangkeni to Yahudi to tumai mpohoko' -i.</s>
      <s id="b.LUK.22.52.2">Na'uli' -raka: "Ha toperampaki-a toi-e, pai' mingki' tumai-koi ntali piho' pai' sumampu-e!</s>
     </seg>
     <seg type="verse" id="b.LUK.22.53">
      <s id="b.LUK.22.53.1">Butu eo-na ria lalau-a dohe-ni hi Tomi Alata'ala, tapi' uma-koi hema to dungku pale-ni hi Aku' nto'u toe.</s>
      <s id="b.LUK.22.53.2">Tempo mobengi-damo pai' lako' daho' -koi mpohoko' -a.</s>
      <s id="b.LUK.22.53.3">Toi-mi tempo-ni koi', pai' tempo-na magau' kabengia!"</s>
     </seg>
     <seg type="verse" id="b.LUK.22.54">
      <s id="b.LUK.22.54.1">Ngkai ree, rahoko' mpu'u-imi, pai' -i rakeni hilou hi tomi Imam Bohe.</s>
      <s id="b.LUK.22.54.2">Petrus metuku' ngkawao-wadi.</s>
     </seg>
     <seg type="verse" id="b.LUK.22.55">
      <s id="b.LUK.22.55.1">Hi laintongo' berewe, rapobaa apu raponerui, pai' Petrus hilou wo'o-hawo mohura dohe-ra mpotololiki apu.</s>
     </seg>
     <seg type="verse" id="b.LUK.22.56">
      <s id="b.LUK.22.56.1">Hadua tobine topobago hi tomi Imam Bohe mpohilo Petrus bula-na moneru.</s>
      <s id="b.LUK.22.56.2">Napelence pai' na'uli': "Tau tetui, hadua doo-na Yesus!"</s>
     </seg>
     <seg type="verse" id="b.LUK.22.57">
      <s id="b.LUK.22.57.1">Nasapu Petrus, na'uli': "Uma-kuna ku'incai-i!"</s>
     </seg>
     <seg type="verse" id="b.LUK.22.58">
      <s id="b.LUK.22.58.1">Uma mahae ngkai ree, kahadua-na mpohilo Petrus pai' na'uli' -ki: "Iko wo'o-mi hadua doo-ra ngone!"</s>
      <s id="b.LUK.22.58.2">Na'uli' wo'o Petrus: "Uma!</s>
      <s id="b.LUK.22.58.3">Bela aku'."</s>
     </seg>
     <seg type="verse" id="b.LUK.22.59">
      <s id="b.LUK.22.59.1">Ba ria hajaa ngkai ree, hadua wo'o-mi mpo'uli': "Bate hi'a mpu'u-di doo-nae, apa' to Galilea wo'o-i-hawo!"</s>
     </seg>
     <seg type="verse" id="b.LUK.22.60">
      <s id="b.LUK.22.60.1">Na'uli' Petrus: "Napa to nu'uli' tetu, uma-kuna ku'incai!"</s>
      <s id="b.LUK.22.60.2">Bula-na Petrus mololita-pidi, turua' -mi manu',</s>
     </seg>
     <seg type="verse" id="b.LUK.22.61">
      <s id="b.LUK.22.61.1">pai' Pue' me'ili' mponaa-i.</s>
      <s id="b.LUK.22.61.2">Ngkai ree, nakiwoi-mi lolita-na Pue' to mpo'uli' -ki: "Kako'ia-na turua' manu' bengi mpai', mpolia' tolu ngkani-moko mposapu kanu'inca-ku."</s>
     </seg>
     <seg type="verse" id="b.LUK.22.62">
      <s id="b.LUK.22.62.1">Palai-nami Petrus hilou hi mali-na, pai' -i geo' ngkai kapeda' nono-na.</s>
     </seg>
     <seg type="verse" id="b.LUK.22.63">
      <s id="b.LUK.22.63.1">Tauna to mpodongo Yesus mpopo'ore' -i pai' mpohopo' -i.</s>
     </seg>
     <seg type="verse" id="b.LUK.22.64">
      <s id="b.LUK.22.64.1">Raputu' lio-na bona neo' -i pehilo, pai' -i rapekune': "Ee nabi!</s>
      <s id="b.LUK.22.64.2">Pe'uli' pe' ba hema to mpohopo' -koe!"</s>
     </seg>
     <seg type="verse" id="b.LUK.22.65">
      <s id="b.LUK.22.65.1">Wori' wo'o-pidi lolita peruge' -ra mporuge' -i.</s>
     </seg>
     <seg type="verse" id="b.LUK.22.66">
      <s id="b.LUK.22.66.1">Kamobaja-na, hawe'ea imam pangkeni pai' guru agama hante pangkeni to Yahudi ntani' -na moromu, pai' Yesus rakeni hi nyanyoa-ra.</s>
     </seg>
     <seg type="verse" id="b.LUK.22.67">
      <s id="b.LUK.22.67.1">Ra'uli' topohura toera mpo'uli' -ki Yesus: "Uli' -kakai hi rehe'i, ha Iko mpu'u-mi Magau' Topetolo' -e?"</s>
      <s id="b.LUK.22.67.2">Na'uli' Yesus: "Nau' ku'uli' -kokoi, bate uma-le nipangalai' -e.</s>
     </seg>
     <seg type="verse" id="b.LUK.22.68">
      <s id="b.LUK.22.68.1">Pai' ane Aku' mepekune' hi koi', bate uma-le nitompoi' -ae.</s>
     </seg>
     <seg type="verse" id="b.LUK.22.69">
      <s id="b.LUK.22.69.1">Aga ngkai wae-e lau, Aku' Ana' Manusia' mohura pai' moparenta hi mali ngka'ana Alata'ala to Mobaraka'."</s>
     </seg>
     <seg type="verse" id="b.LUK.22.70">
      <s id="b.LUK.22.70.1">Ra'uli' wo'o-mi topohura toera: "Ane wae-di, Ana' Alata'ala mpu'u-ko?"</s>
      <s id="b.LUK.22.70.2">Na'uli' Yesus: "Wae mpu'u-di, hewa to ni'uli' tetu-e."</s>
     </seg>
     <seg type="verse" id="b.LUK.22.71">
      <s id="b.LUK.22.71.1">Ngkai ree, ra'uli' -mi: "Uma-pi mingki' ria sabi'!</s>
      <s id="b.LUK.22.71.2">Ta'epe moto-mi ngkai wiwi-na kasalaa' -na!"</s>
     </seg>
    </div>
    <div type="chapter" id="b.LUK.23">
     <seg type="verse" id="b.LUK.23.1">
      <s id="b.LUK.23.1.1">Oti toe, mokore-ramo hawe'ea topohura toera pai' Yesus rakeni hilou hi Gubernur Pilatus.</s>
     </seg>
     <seg type="verse" id="b.LUK.23.2">
      <s id="b.LUK.23.2.1">Karata-ra hi ria, rapakilu-imi, ra'uli': "Tau toii kirata bula-na mpopanawu' ntodea!</s>
      <s id="b.LUK.23.2.2">Na'uli' -raka neo' mpobayari paja' hi Kaisar.</s>
      <s id="b.LUK.23.2.3">Pai' na'uli' wo'o, Hi'a-mi Kristus, hadua magau'."</s>
     </seg>
     <seg type="verse" id="b.LUK.23.3">
      <s id="b.LUK.23.3.1">Jadi', mepekune' Pilatus hi Yesus: "Ha Iko mpu'u-mi Magau' to Yahudi-e?"</s>
      <s id="b.LUK.23.3.2">Na'uli' Yesus: "Wae mpu'u, hewa to nu'uli' tetu-e."</s>
     </seg>
     <seg type="verse" id="b.LUK.23.4">
      <s id="b.LUK.23.4.1">Ngkai ree, na'uli' Pilatus hi imam pangkeni pai' hi ntodea: "Uma-kuna kuruai' sala' -na tau toii."</s>
     </seg>
     <seg type="verse" id="b.LUK.23.5">
      <s id="b.LUK.23.5.1">Tapi' rajojo lau-mi mpo'uli': "Na'ukei' ntodea hante tudui' -na, hobo' hi tana' to Yahudi.</s>
      <s id="b.LUK.23.5.2">Lomo' -na hi Galilea-i, hiaa' wae lau rata-imi hi rehe'i."</s>
     </seg>
     <seg type="verse" id="b.LUK.23.6">
      <s id="b.LUK.23.6.1">Kana'epe-na Pilatus tohe'e, mepekune' -i: "Ha to Galilea-i?"</s>
     </seg>
     <seg type="verse" id="b.LUK.23.7">
      <s id="b.LUK.23.7.1">Ratompoi': "Io', to Galilea-i-hawo."</s>
      <s id="b.LUK.23.7.2">Mpo'epe toe, Pilatus mpohubui tauna mpokeni Yesus hilou hi Magau' Herodes, apa' Herodes toei topoparenta hi tana' Galilea.</s>
      <s id="b.LUK.23.7.3">Pai' nto'u toe, hi Yerusalem wo'o-i-hawo Herodes.</s>
     </seg>
     <seg type="verse" id="b.LUK.23.8">
      <s id="b.LUK.23.8.1">Goe' lia-imi Herodes mpohilo Yesus, apa' mahae-imi mpo'epe tauna mpotompo'wiwi-i, pai' doko' nahilo-i.</s>
      <s id="b.LUK.23.8.2">Nasarumaka, Yesus mpobabehi tanda mekoncehi bona nahilo.</s>
     </seg>
     <seg type="verse" id="b.LUK.23.9">
      <s id="b.LUK.23.9.1">Toe pai' wori' pompekunea' -na hi Yesus, aga Yesus uma winihi.</s>
     </seg>
     <seg type="verse" id="b.LUK.23.10">
      <s id="b.LUK.23.10.1">Imam pangkeni pai' guru agama ria wo'o-ra hi ree, karapo' -damo lolita-ra mpopakilu Yesus hi Herodes.</s>
     </seg>
     <seg type="verse" id="b.LUK.23.11">
      <s id="b.LUK.23.11.1">Oti toe, Herodes hante tantara-na mpopo'ore' pai' mporuge' Yesus.</s>
      <s id="b.LUK.23.11.2">Raheai-i hante pohea magau', pai' rakeni nculii' -i hilou hi Pilatus.</s>
     </seg>
     <seg type="verse" id="b.LUK.23.12">
      <s id="b.LUK.23.12.1">Hi eo tohe'e momekalompei' -ramo Herodes pai' Pilatus, hiaa' ri'ulu mosisala-ra.</s>
     </seg>
     <seg type="verse" id="b.LUK.23.13">
      <s id="b.LUK.23.13.1">Ngkai ree, Pilatus mporumpu hawe'ea imam pangkeni pai' totu'a ngata hante ntodea,</s>
     </seg>
     <seg type="verse" id="b.LUK.23.14">
      <s id="b.LUK.23.14.1">pai' na'uli' -raka: "Tau toii nikeni tumai, ni'uli' mpopanawu' -i ntodea.</s>
      <s id="b.LUK.23.14.2">Kuparesa' -imi hi nyanyoa-ni omea, aga uma ria kuruai' hanyalaa gau' -na to dada'a hewa to nipakilu-ki.</s>
     </seg>
     <seg type="verse" id="b.LUK.23.15">
      <s id="b.LUK.23.15.1">Wae wo'o-hawo pomporata-na Herodes, apa' napoponculi' -imi hi aku'.</s>
      <s id="b.LUK.23.15.2">Tau toii, uma-i mpobabehi ba napa-napa to masipato' rahuku' mate-ki.</s>
     </seg>
     <seg type="verse" id="b.LUK.23.16">
      <s id="b.LUK.23.16.1">Jadi', kuweba' -i-wadi pai' kubahaka-i." ((</s>
     </seg>
     <seg type="verse" id="b.LUK.23.17">
      <s id="b.LUK.23.17.1">Pilatus mpo'uli' hewa toe, apa' biasa-na butu Eo Paskah kana nabahaka hadua tauna to ratarungku', bona mpo'ala' nono ntodea.</s>
      <s id="b.LUK.23.17.2">Toe pai' na'uli': "Kuweba' -i-wadi pai' kubahaka-i."))</s>
     </seg>
     <seg type="verse" id="b.LUK.23.18">
      <s id="b.LUK.23.18.1">Mpo'epe toe, mogora-ramo ntodea mpo'uli': "Patehi-imi!</s>
      <s id="b.LUK.23.18.2">Bahaka-kakai Barabas!"</s>
     </seg>
     <seg type="verse" id="b.LUK.23.19">
      <s id="b.LUK.23.19.1">Barabas toe ratarungku' sabana pe'ewa-na hi topoparenta hi rala ngata pai' topepatehi wo'o-i.</s>
     </seg>
     <seg type="verse" id="b.LUK.23.20">
      <s id="b.LUK.23.20.1">Jadi', apa' Pilatus doko' mpobahaka Yesus, toe pai' mololita tena-i hi ntodea.</s>
     </seg>
     <seg type="verse" id="b.LUK.23.21">
      <s id="b.LUK.23.21.1">Aga rajojo lau-mi mogora, ra'uli': "Parika' -i!</s>
      <s id="b.LUK.23.21.2">Parika' -i!"</s>
     </seg>
     <seg type="verse" id="b.LUK.23.22">
      <s id="b.LUK.23.22.1">Nakatolu-ngkanii Pilatus mpo'uli' -raka: "Hiaa' napa-mile sala' -nae?</s>
      <s id="b.LUK.23.22.2">Uma ria kuruai' nau' hanyalaa sala' -na to masipato' rahuku' mate-ki.</s>
      <s id="b.LUK.23.22.3">Kuweba' -i-wadi pai' kubahaka."</s>
     </seg>
     <seg type="verse" id="b.LUK.23.23">
      <s id="b.LUK.23.23.1">Aga rahudukulei' lau-mi merapi' bona Yesus raparika'.</s>
      <s id="b.LUK.23.23.2">Ka'omea-na medagi mpu'u-ramo.</s>
     </seg>
     <seg type="verse" id="b.LUK.23.24">
      <s id="b.LUK.23.24.1">Napomonoa' -mi Pilatus bona Yesus rahuku' mate, ntuku' pomperapia' -ra.</s>
     </seg>
     <seg type="verse" id="b.LUK.23.25">
      <s id="b.LUK.23.25.1">Pai' napomonoa' wo'o mpobahaka-raka tauna to raperapi', to ratarungku' sabana pe'ewa-na pai' pepatehi-na.</s>
      <s id="b.LUK.23.25.2">Yesus ratonu hi tantara to Roma bona rapatehi ntuku' konoa-ra to Yahudi.</s>
     </seg>
     <seg type="verse" id="b.LUK.23.26">
      <s id="b.LUK.23.26.1">Ngkai ree, rakeni-imi Yesus hilou hi mali ngata, pai' hi lengko ohea hirua' -ra hante hadua tauna to rahanga' Simon to Kirene.</s>
      <s id="b.LUK.23.26.2">Hi'a tohe'ei, lako' rata hi ngata.</s>
      <s id="b.LUK.23.26.3">Tantara to Roma mpentoe Simon, rapewuku-i mpaha'a kaju parika' hilou dohe-ra mpotuku' Yesus.</s>
     </seg>
     <seg type="verse" id="b.LUK.23.27">
      <s id="b.LUK.23.27.1">Bula-na Yesus rakeni hilou hi mali ngata, wori' tauna to metuku'.</s>
      <s id="b.LUK.23.27.2">Ria wo'o-ra ba hangkuja dua tobine to metuku'.</s>
      <s id="b.LUK.23.27.3">Tobine toera mpokageoi' pai' mpotantangii' -i.</s>
     </seg>
     <seg type="verse" id="b.LUK.23.28">
      <s id="b.LUK.23.28.1">Yesus mpewili' -ra pai' na'uli' -raka: "Ee tobine to Yerusalem, neo' -a nikageoi'.</s>
      <s id="b.LUK.23.28.2">Agina woto-ni moto pai' ana' -ni nikageoi'.</s>
     </seg>
     <seg type="verse" id="b.LUK.23.29">
      <s id="b.LUK.23.29.1">Apa' rata mpai' tempo-na tauna mpo'uli': `Marasi' lau-ramo tobine to lalo, to uma hangkania mo'ana', pai' to uma hangkania mpentii' ana'!'</s>
     </seg>
     <seg type="verse" id="b.LUK.23.30">
      <s id="b.LUK.23.30.1">Nto'u toe mpai', tauna mpololitai bulu' hewa toi: `Duruhi-makai bulu'!</s>
      <s id="b.LUK.23.30.2">Lulihi-makai watu!'</s>
     </seg>
     <seg type="verse" id="b.LUK.23.31">
      <s id="b.LUK.23.31.1">Apa' ane Aku', to uma ria sala' -ku, rapohewa toe, peliu-liu-nami mpai' koi'."</s>
     </seg>
     <seg type="verse" id="b.LUK.23.32">
      <s id="b.LUK.23.32.1">Nto'u Yesus rakeni hilou raparika' toe, ria wo'o rodua tau ntani' -na to rakeni hilou dohe-na bona rapatehi.</s>
      <s id="b.LUK.23.32.2">To rodua toe, paka' to dada'a gau' -ra.</s>
     </seg>
     <seg type="verse" id="b.LUK.23.33">
      <s id="b.LUK.23.33.1">Karata-ra hi po'ohaa' to rahanga' Bulu' Banga'woo', raparika' -imi Yesus.</s>
      <s id="b.LUK.23.33.2">Pai' to rodua to dada'a gau' -ra toera, raparika' wo'o-ramo-rawo, hadua hi mali ka'ana-na hadua mali ki'ii-na.</s>
     </seg>
     <seg type="verse" id="b.LUK.23.34">
      <s id="b.LUK.23.34.1">Yesus mosampaya, na'uli': "Tuama-ku, ampungi-ra-rawo, apa' uma ra'incai napa to rababehi."</s>
      <s id="b.LUK.23.34.2">Tantara to mpoparika' Yesus mpotene' undi hewa pompenoa' -ra, ba hema-ra to mporata pohea-na.</s>
     </seg>
     <seg type="verse" id="b.LUK.23.35">
      <s id="b.LUK.23.35.1">Wori' tauna tumai mokore hilau merono.</s>
      <s id="b.LUK.23.35.2">Wae wo'o pangkeni to Yahudi mpopo'ore' -i, ra'uli': "Tau ntani' -na natulungi-ramo.</s>
      <s id="b.LUK.23.35.3">Agina woto-na moto-pi natulungi, ane makono Kahi'a-na Magau' Topetolo' to napelihi Alata'ala-e!"</s>
     </seg>
     <seg type="verse" id="b.LUK.23.36">
      <s id="b.LUK.23.36.1">Tantara-tantara wo'o mpopo'ore' -i.</s>
      <s id="b.LUK.23.36.2">Ramohui' -i pai' rapopo'inui-i anggur to mo'onco,</s>
     </seg>
     <seg type="verse" id="b.LUK.23.37">
      <s id="b.LUK.23.37.1">pai' ra'uli': "Ane Magau' to Yahudi mpu'u-ko, wae-pi tulungi moto-mi-kowo woto-nu!"</s>
     </seg>
     <seg type="verse" id="b.LUK.23.38">
      <s id="b.LUK.23.38.1">Hi kaju parika' -na Yesus hi ntoto woo' -na ria ukia' hewa toi: TOI-MI MAGAU' TO YAHUDI.</s>
     </seg>
     <seg type="verse" id="b.LUK.23.39">
      <s id="b.LUK.23.39.1">Hadua todada'a to raparika' dohe-na Yesus, mpolibui' Yesus, na'uli': "Nu'uli' -kona Iko Magau' Topetolo' -e!</s>
      <s id="b.LUK.23.39.2">Ane bongko wae, tulungi-mi woto-nu pai' kai' wo'o-kaiwo!"</s>
     </seg>
     <seg type="verse" id="b.LUK.23.40">
      <s id="b.LUK.23.40.1">Aga to hadua-i-hana mpotanee' doo-na, na'uli' -ki: "Ha uma-ko me'eka' -e?</s>
      <s id="b.LUK.23.40.2">Uma-ko mengkoru hi Alata'ala-e?</s>
      <s id="b.LUK.23.40.3">Rahuku' mate omea-ta toi-e.</s>
     </seg>
     <seg type="verse" id="b.LUK.23.41">
      <s id="b.LUK.23.41.1">Aga huku' -ta kita' rodua, toto-na-tana ntuku' kadada'a gau' -ta.</s>
      <s id="b.LUK.23.41.2">Hiaa' Hi'a-hana, uma ria sala' -na."</s>
     </seg>
     <seg type="verse" id="b.LUK.23.42">
      <s id="b.LUK.23.42.1">Oti toe, pai' -i mpololitai Yesus, na'uli': "Yesus, kiwoi-a-kuwo, ane rata-poko mpai' jadi' Magau'!"</s>
     </seg>
     <seg type="verse" id="b.LUK.23.43">
      <s id="b.LUK.23.43.1">Na'uli' Yesus mpo'uli' -ki: "Mpu'u ku'uli' -koko: eo toe mpai' lau, ria-ko dohe-ku hi Firdaus."</s>
     </seg>
     <seg type="verse" id="b.LUK.23.44">
      <s id="b.LUK.23.44.1">Tebua' -mi eo, muu-mule' uma-pi mehini eo.</s>
      <s id="b.LUK.23.44.2">Hangaa mobengi-mi hobo' hi ngata toe, duu' rata jaa tolu.</s>
     </seg>
     <seg type="verse" id="b.LUK.23.45">
      <s id="b.LUK.23.45.1">Kain porini-olo' to tetoe hi rala Tomi Alata'ala, mobika' ntongo' jadi' rontau.</s>
     </seg>
     <seg type="verse" id="b.LUK.23.46">
      <s id="b.LUK.23.46.1">Oti toe, me'au-imi Yesus napesukui mpo'uli': "Tuama-ku, hi rala pale-nu kutonu-mi kao' -ku!"</s>
      <s id="b.LUK.23.46.2">Ka'oti-na mololita hewa toe, modupe' -mi inoha' -na.</s>
     </seg>
     <seg type="verse" id="b.LUK.23.47">
      <s id="b.LUK.23.47.1">Kanahilo-na tadulako tantara napa to jadi' toe, mpo'une' Alata'ala-imi, na'uli': "Makono mpu'u-tawo!</s>
      <s id="b.LUK.23.47.2">Hi'a he'e tauna to monoa'!"</s>
     </seg>
     <seg type="verse" id="b.LUK.23.48">
      <s id="b.LUK.23.48.1">Hawe'ea tauna to morumpu merono, karahilo-na napa to jadi' toe, nculii' -ramo hilou hi tomi-ra, pai' halengko ohea mporera' -rera' hunamu-ra.</s>
     </seg>
     <seg type="verse" id="b.LUK.23.49">
      <s id="b.LUK.23.49.1">Ane hawe'ea pome'inca-na Yesus hante tobine-tobine to mpotuku' -i ngkai Galilea, mokore molaa-ra mpohilo hawe'ea to jadi' toe.</s>
     </seg>
     <seg type="verse" id="b.LUK.23.51">
      <s id="b.LUK.23.51.1">Ria hadua tomane to rahanga' Yusuf to ngkai ngata Arimatea hi tana' Yudea.</s>
      <s id="b.LUK.23.51.2">Yusuf toei, tauna to lompe' pai' monoa' ingku-na, pai' to mpopea wo'o tempo-na Alata'ala jadi' Magau' hi dunia'.</s>
      <s id="b.LUK.23.51.3">Nau' -i hadua topohura hi Polibua' Bohe Agama to Yahudi, aga uma napokonoi hawa' pai' kabotu' -ra to mpo'uli' Yesus kana rapatehi.</s>
     </seg>
     <seg type="verse" id="b.LUK.23.52">
      <s id="b.LUK.23.52.1">Yusuf toei hilou hi Gubernur Pilatus mperapi' woto-na Yesus.</s>
     </seg>
     <seg type="verse" id="b.LUK.23.53">
      <s id="b.LUK.23.53.1">Napopana'u-mi woto Yesus ngkai kaju parika' -na, naputu' hante kain to bula, pai' napopoturu hi rala daeo' to ralonga' hi panapa bulu'.</s>
      <s id="b.LUK.23.53.2">Daeo' toe bo'u-pidi, ko'ia hangkania rapotanai.</s>
     </seg>
     <seg type="verse" id="b.LUK.23.54">
      <s id="b.LUK.23.54.1">Eo toe, eo pomporodoa, pai' ntuku' ada to Yahudi ntepu'u ncimonou' toe rapalii' mobago, apa' ntepu'u-mi eo pepuea'.</s>
     </seg>
     <seg type="verse" id="b.LUK.23.55">
      <s id="b.LUK.23.55.1">Toe pai' tobine to mpodohei Yesus ngkai Galilea mpotuku' Yusuf hilou hi daeo' toe.</s>
      <s id="b.LUK.23.55.2">Rahilo beiwa woto Yesus ratu'u hi rala daeo'.</s>
     </seg>
     <seg type="verse" id="b.LUK.23.56">
      <s id="b.LUK.23.56.1">Oti toe, nculii' -ramo hilou hi ngata, mporodo rampa-rampa hante lana honga bona ragelai' -ki woto Yesus.</s>
      <s id="b.LUK.23.56.2">Oti toe, hi eo pepuea' rapento'oi-mi mobago ntuku' Atura Musa.</s>
     </seg>
    </div>
    <div type="chapter" id="b.LUK.24">
     <seg type="verse" id="b.LUK.24.1">
      <s id="b.LUK.24.1.1">Eo Mingku mepupulo ngkii, tobine toera hilou hi daeo' mpokeni anu mohonga to oti-mi raporodo.</s>
     </seg>
     <seg type="verse" id="b.LUK.24.2">
      <s id="b.LUK.24.2.1">Rata hi ria, rahilo-rawo watu po'unca-na tederu' -mi.</s>
     </seg>
     <seg type="verse" id="b.LUK.24.3">
      <s id="b.LUK.24.3.1">Pesua' -rami hi rala daeo', aga uma raruai' woto-na Pue' Yesus.</s>
     </seg>
     <seg type="verse" id="b.LUK.24.4">
      <s id="b.LUK.24.4.1">Bula-ra mokore nakeni ka'ingu' -ra, muu-mule' mehupa' rodua tomane to moheai meringkila' mokore hi ncori-ra.</s>
     </seg>
     <seg type="verse" id="b.LUK.24.5">
      <s id="b.LUK.24.5.1">Wulunga-ramo tobine toera, pai' -ra motumpa hi tana'.</s>
      <s id="b.LUK.24.5.2">Ra'uli' to rodua toera mpo'uli' -raka: "Napa pai' nipali' tauna to tuwu' hi olo' tomate?</s>
     </seg>
     <seg type="verse" id="b.LUK.24.6">
      <s id="b.LUK.24.6.1">Uma-ipi ria hi rehe'i.</s>
      <s id="b.LUK.24.6.2">Tuwu' nculii' -imi!</s>
      <s id="b.LUK.24.6.3">Kiwoi-dile napa to na'uli' -kokoi wengi hi Galilea-e.</s>
     </seg>
     <seg type="verse" id="b.LUK.24.7">
      <s id="b.LUK.24.7.1">Na'uli': Ana' Manusia' kana ratonu hi tauna to dada'a bona raparika', aga hi eo katolu-na tuwu' nculii' -i."</s>
     </seg>
     <seg type="verse" id="b.LUK.24.8">
      <s id="b.LUK.24.8.1">Ngkai ree, rakiwoi mpu'u-mi lolita Yesus.</s>
     </seg>
     <seg type="verse" id="b.LUK.24.9">
      <s id="b.LUK.24.9.1">Ponculi' -rami ngkai daeo', pai' ratutura hawe'ea to jadi' toe hi ana'guru Yesus to hampulu' hadua pai' hi hawe'ea topetuku' ntani' -na.</s>
     </seg>
     <seg type="verse" id="b.LUK.24.10">
      <s id="b.LUK.24.10.1">Tobine toera, hira' Maria Magdalena, Yohana, pai' Maria tina Yakobus, pai' tobine ntani' -na to dohe-ra.</s>
      <s id="b.LUK.24.10.2">Ratutura hawe'ea to jadi' toe hi suro Yesus.</s>
     </seg>
     <seg type="verse" id="b.LUK.24.11">
      <s id="b.LUK.24.11.1">Aga suro toera uma mpangalai' lolita-ra, ra'uli' lolita to ratamangko-wadi.</s>
     </seg>
     <seg type="verse" id="b.LUK.24.12">
      <s id="b.LUK.24.12.1">Hiaa' Petrus-hana, pokeno-nami hilou hi daeo'.</s>
      <s id="b.LUK.24.12.2">Pengkabungku' -nami mpelongi' hi rala-na, nahilo muntu' hompu' -na-damo to hi ree.</s>
      <s id="b.LUK.24.12.3">Oti toe, nculii' -imi hilou hi tomi-na, pai' ntora mokanono mpenonoi napa to jadi' tohe'e.</s>
     </seg>
     <seg type="verse" id="b.LUK.24.13">
      <s id="b.LUK.24.13.1">Hi eo toe wo'o, rodua topetuku' Yesus mako' hilou hi ngata Emaus, kalaa-na kira-kira hampulu' hakilo ngkai Yerusalem.</s>
     </seg>
     <seg type="verse" id="b.LUK.24.14">
      <s id="b.LUK.24.14.1">Bula-ra momako' toe, ntora mololita-ra, mpololita hawe'ea to lako' jadi'.</s>
     </seg>
     <seg type="verse" id="b.LUK.24.15">
      <s id="b.LUK.24.15.1">Bula-ra mololita pai' momepekune', muu-mule' rata-imi Yesus mpomohui' -ra pai' mako' dohe-ra.</s>
     </seg>
     <seg type="verse" id="b.LUK.24.16">
      <s id="b.LUK.24.16.1">Pehilo moto-ra, aga ria anu to mpohilingai' -ra, alaa-na uma ra'incai Kayesus-na.</s>
     </seg>
     <seg type="verse" id="b.LUK.24.17">
      <s id="b.LUK.24.17.1">Na'uli' Yesus mpo'uli' -raka: "Napa-die to ntora nilolita ngkalako' -e?"</s>
      <s id="b.LUK.24.17.2">Mentoda' -ra hante lence to monto'.</s>
     </seg>
     <seg type="verse" id="b.LUK.24.18">
      <s id="b.LUK.24.18.1">To hadua, to rahanga' Kleopas, mpekune' Yesus, na'uli': "Ha lako' rata-ko-tanoe hi Yerusalem-e, pai' uma-di nu'incai napa to jadi' ba hangkuja eo to liu toi-e?"</s>
     </seg>
     <seg type="verse" id="b.LUK.24.19">
      <s id="b.LUK.24.19.1">Na'uli' Yesus: "Napa-die?"</s>
      <s id="b.LUK.24.19.2">Hampetompoi' -ra: "To jadi' hi Yesus to Nazaret-le!</s>
      <s id="b.LUK.24.19.3">Hi'a nabi to mobaraka' hi pobago-na pai' pololita-na, lompe' hi poncilo Alata'ala pai' hi poncilo ntodea.</s>
     </seg>
     <seg type="verse" id="b.LUK.24.20">
      <s id="b.LUK.24.20.1">Imam pangkeni pai' totu'a ngata-ta mpotonu-i hi topoparenta bona rahuku' mate.</s>
      <s id="b.LUK.24.20.2">Oti toe, raparika' mpu'u-i.</s>
     </seg>
     <seg type="verse" id="b.LUK.24.21">
      <s id="b.LUK.24.21.1">Hiaa' haru' -mi-kaina nono-kai, apa' ki'uli' Hi'a-mi mpai' to mpobahaka-ta to Israel ngkai bali' -ta.</s>
      <s id="b.LUK.24.21.2">Eo toe lau, eo katolu-nami ngkai karapatehia-na.</s>
     </seg>
     <seg type="verse" id="b.LUK.24.22">
      <s id="b.LUK.24.22.1">Hiaa' toe-e, ba hangkuja dua tobine doo-kai mpolahoi ta'i-kai, apa' hilou-ra hi daeo' -na mepupulo ngone,</s>
     </seg>
     <seg type="verse" id="b.LUK.24.23">
      <s id="b.LUK.24.23.1">tapi' woto-na uma-pi raruai'.</s>
      <s id="b.LUK.24.23.2">Nculii' -ramo ra'uli' -kakai kampohilo-ra mala'eka to mpo'uli' tuwu' nculii' -imi.</s>
     </seg>
     <seg type="verse" id="b.LUK.24.24">
      <s id="b.LUK.24.24.1">Ngkai ree, ba hangkuja dua doo-kai hilou hi daeo'.</s>
      <s id="b.LUK.24.24.2">Rata hi ria, rahilo bate hewa to ra'uli' tobine toera.</s>
      <s id="b.LUK.24.24.3">Aga Yesus uma rahiloi."</s>
     </seg>
     <seg type="verse" id="b.LUK.24.25">
      <s id="b.LUK.24.25.1">Oti toe, Yesus mpo'uli' -raka: "Wojo mpu'u-koi!</s>
      <s id="b.LUK.24.25.2">Uma oa' -tanoe niparasaya hawe'ea to ra'uli' nabi owi-e!</s>
     </seg>
     <seg type="verse" id="b.LUK.24.26">
      <s id="b.LUK.24.26.1">Magau' Topetolo', bate kana mporata kaparia ncala' -i, pai' lako' mporata-i kabohe tuwu' -na."</s>
     </seg>
     <seg type="verse" id="b.LUK.24.27">
      <s id="b.LUK.24.27.1">Ngkai ree, Yesus mpakanoto-raka hawe'ea to te'uki' hi rala Buku Tomoroli' to mpolowa woto-na, ntepu'u ngkai sura to na'uki' nabi Musa duu' rata hi hawe'ea sura nabi.</s>
     </seg>
     <seg type="verse" id="b.LUK.24.28">
      <s id="b.LUK.24.28.1">Mohu' -mi ngata to ratoa', Yesus ntani' kaliliu-i.</s>
     </seg>
     <seg type="verse" id="b.LUK.24.29">
      <s id="b.LUK.24.29.1">Ntaa' ratagi-idi, ra'uli' -ki: "Mehani-tamo ulu hi rehe'i!</s>
      <s id="b.LUK.24.29.2">Ncimonou' -mi, neo' mobengi-mi."</s>
      <s id="b.LUK.24.29.3">Jadi' mehani mpu'u-imi Yesus dohe-ra.</s>
     </seg>
     <seg type="verse" id="b.LUK.24.30">
      <s id="b.LUK.24.30.1">Mohura-ramo hangkaa-ngkania bona ngkoni'.</s>
      <s id="b.LUK.24.30.2">Yesus mpo'ala' roti, naposampayai, napihe-pihe pai' natonu-miraka.</s>
     </seg>
     <seg type="verse" id="b.LUK.24.31">
      <s id="b.LUK.24.31.1">Nto'u toe, lako' monoto-rada, pai' ra'inca Kayesus-na.</s>
      <s id="b.LUK.24.31.2">Ngkai ree, hangaa mengkaronto-imi, uma-ipi rahiloi.</s>
     </seg>
     <seg type="verse" id="b.LUK.24.32">
      <s id="b.LUK.24.32.1">Momepololitai-ramo, ra'uli': "Toe-tawo' pai' tuna nono-ta hi ohea-e we'i, bula-na mpololitai-ta pai' mpakanoto-taka ihi' Buku Tomoroli' -e!"</s>
     </seg>
     <seg type="verse" id="b.LUK.24.33">
      <s id="b.LUK.24.33.1">Pe'ongko' -ra wo'o-mi nculii' hilou hi Yerusalem, mpohirua' -raka ana'guru Yesus to hampulu' hadua, to bula-ra morumpu hante doo-ra.</s>
     </seg>
     <seg type="verse" id="b.LUK.24.34">
      <s id="b.LUK.24.34.1">Ra'uli' to morumpu toera: "Makono mpu'u-di, katuwu' -na nculii' Pue' -e!</s>
      <s id="b.LUK.24.34.2">Mehupa' -imi hi Simon!"</s>
     </seg>
     <seg type="verse" id="b.LUK.24.35">
      <s id="b.LUK.24.35.1">Jadi', to rodua to lako' rata toera mpotutura wo'o-mi-rawo napa to jadi' hi lengko ohea we'i, pai' kara'inca-na Yesus nto'u kampopihe-pihe-na roti.</s>
     </seg>
     <seg type="verse" id="b.LUK.24.36">
      <s id="b.LUK.24.36.1">Bula-ra mololita-pidi, muu-mule' mokore wo'o-imi Yesus hi laintongo' -ra, pai' -i mpotabe-ra, na'uli': "Kalompea' rata hi koi'."</s>
     </seg>
     <seg type="verse" id="b.LUK.24.37">
      <s id="b.LUK.24.37.1">Hakene-radile me'eka', apa' ra'uli' -rana mpohilo-ra kiu.</s>
     </seg>
     <seg type="verse" id="b.LUK.24.38">
      <s id="b.LUK.24.38.1">Na'uli' Yesus mpo'uli' -raka: "Napa pai' me'eka' -koi pai' morara' nono-nie?</s>
     </seg>
     <seg type="verse" id="b.LUK.24.39">
      <s id="b.LUK.24.39.1">Hilo-dile rari' to hi pale-ku pai' to hi witi' -kue.</s>
      <s id="b.LUK.24.39.2">Aku' -mile toi-e!</s>
      <s id="b.LUK.24.39.3">Ganga-a pai' petonoi, apa' ane rate-hana, uma-hawo ihia pai' wukua hewa to nihilo hi Aku' toi-e."</s>
     </seg>
     <seg type="verse" id="b.LUK.24.40">
      <s id="b.LUK.24.40.1">Oti toe, pai' napopohiloi-ramo pale pai' witi' -na.</s>
     </seg>
     <seg type="verse" id="b.LUK.24.41">
      <s id="b.LUK.24.41.1">Ncaruku' raparasaya Kahi'a-na mpu'u-mi.</s>
      <s id="b.LUK.24.41.2">Wule' mokanganga-ramo nakeni kagoe' nono-ra mogalo ingu'.</s>
      <s id="b.LUK.24.41.3">Toe pai' Yesus mpekune' -ra, na'uli': "Ha ria koni' -ni?"</s>
     </seg>
     <seg type="verse" id="b.LUK.24.42">
      <s id="b.LUK.24.42.1">Ratonu-miki bau' uru to ratunu.</s>
     </seg>
     <seg type="verse" id="b.LUK.24.43">
      <s id="b.LUK.24.43.1">Nadoa-mi pai' nakoni', bona rahilo kabela-na-hawo kiu.</s>
     </seg>
     <seg type="verse" id="b.LUK.24.44">
      <s id="b.LUK.24.44.1">Oti toe, na'uli' -miraka: "Toe-mile to ku'uli' -kokoie bula-ku dohe-ni-pidi.</s>
      <s id="b.LUK.24.44.2">Butu nyala-na to mpolowa woto-ku to te'uki' hi rala sura to na'uki' nabi Musa pai' sura nabi-nabi pai' Buku Rona' Daud, hawe'ea-na kana madupa'."</s>
     </seg>
     <seg type="verse" id="b.LUK.24.45">
      <s id="b.LUK.24.45.1">Oti toe, nanotohi nono-ra bona rapaha ihi' Buku Tomoroli'.</s>
     </seg>
     <seg type="verse" id="b.LUK.24.46">
      <s id="b.LUK.24.46.1">Na'uli': "Hi rala Buku Tomoroli' te'uki': Aku' Magau' Topetolo' kana mporata kaparia pai' kana rapatehi, pai' hi eo katolu-na tuwu' nculii'.</s>
     </seg>
     <seg type="verse" id="b.LUK.24.47">
      <s id="b.LUK.24.47.1">Pai' hi rala hanga' -ku Kareba Lompe' kana rapalele hi hawe'ea tauna, bona medea-ra ngkai jeko' -ra pai' Alata'ala mpo'ampungi-ra.</s>
      <s id="b.LUK.24.47.2">Kareba toe kana rapalele hi humalili' dunia', ntepu'u ngkai Yerusalem.</s>
     </seg>
     <seg type="verse" id="b.LUK.24.48">
      <s id="b.LUK.24.48.1">Koi' -mile to jadi' sabi' ngkai hawe'ea tohe'e-e lau.</s>
     </seg>
     <seg type="verse" id="b.LUK.24.49">
      <s id="b.LUK.24.49.1">"Pe'epei lompe': kupakatu moto mpai' Inoha' Tomoroli' tumai hi koi', hewa to najanci Tuama-ku.</s>
      <s id="b.LUK.24.49.2">Aga kana nipopea ulu hi rala ngata toi, duu' -na baraka' ngkai Alata'ala mana'u tumai mporohoi-koi."</s>
     </seg>
     <seg type="verse" id="b.LUK.24.50">
      <s id="b.LUK.24.50.1">Oti toe, Yesus mpo'ema' -ra hilou hi mali ngata Yerusalem, mohu' hi ngata Betania.</s>
      <s id="b.LUK.24.50.2">Na'ongko' pale-na pai' nagane' -ramo.</s>
     </seg>
     <seg type="verse" id="b.LUK.24.51">
      <s id="b.LUK.24.51.1">Bula-na mpogane' -ra toe, kate'oo-ongkoa' -imi mpogaa' -raka pai' hilou-imi hi suruga.</s>
     </seg>
     <seg type="verse" id="b.LUK.24.52">
      <s id="b.LUK.24.52.1">Mowilingkudu-ramo mponyompa-i, pai' goe' lia nono-ra nculii' hilou hi Yerusalem.</s>
     </seg>
     <seg type="verse" id="b.LUK.24.53">
      <s id="b.LUK.24.53.1">Eo-eo-na tida-ra hi rala Tomi Alata'ala mpo'une' -une' Alata'ala.</s>
     </seg>
    </div>
   </div>
   <div type="book" id="b.JOH">
    <div type="chapter" id="b.JOH.1">
     <seg type="verse" id="b.JOH.1.1">
      <s id="b.JOH.1.1.1">Lomo' -na, kako'ia-na dunia' rapajadi', mpolia' ria-imi-hana Lolita.</s>
      <s id="b.JOH.1.1.2">Lolita toei, dohe Alata'ala-i, pai' Lolita toei, Hi'a moto-mi Alata'ala.</s>
     </seg>
     <seg type="verse" id="b.JOH.1.2">
      <s id="b.JOH.1.2.1">Ngkai lomo' -na-imi dohe Alata'ala-e.</s>
     </seg>
     <seg type="verse" id="b.JOH.1.3">
      <s id="b.JOH.1.3.1">Hi'a-mi to napopale Alata'ala mpopajadi' hawe'ea to rapajadi'.</s>
      <s id="b.JOH.1.3.2">Uma ria hanyalaa to jadi' ane uma Hi'a.</s>
     </seg>
     <seg type="verse" id="b.JOH.1.4">
      <s id="b.JOH.1.4.1">Hi'a-mi pehupaa' katuwua', pai' Hi'a-mi baja to mpobajahi nono manusia'.</s>
     </seg>
     <seg type="verse" id="b.JOH.1.5">
      <s id="b.JOH.1.5.1">Baja toe mehini ncuu hi rala kabengia-na, pai' kabengia uma mpakulei' mpopatehi-i.</s>
     </seg>
     <seg type="verse" id="b.JOH.1.6">
      <s id="b.JOH.1.6.1">Rata hadua tauna to nasuro Alata'ala, hanga' -na Yohanes Topeniu'.</s>
     </seg>
     <seg type="verse" id="b.JOH.1.7">
      <s id="b.JOH.1.7.1">Karata-na Yohanes toe, hi'a-mi jadi' sabi' to mpopalele baja toe hi hawe'ea tauna, bona hawe'ea-ra mpo'epe posabi' -na pai' mepangala' hi baja toei.</s>
     </seg>
     <seg type="verse" id="b.JOH.1.8">
      <s id="b.JOH.1.8.1">Yohanes, bela-hawo hi'a baja toe-e.</s>
      <s id="b.JOH.1.8.2">Pai' -i tumai, mpopalele baja toe hi hawe'ea tauna.</s>
     </seg>
     <seg type="verse" id="b.JOH.1.9">
      <s id="b.JOH.1.9.1">Lolita toei, Hi'a-mi poko baja to mpobajahi nono hawe'ea tauna, rata-i hi rala dunia'.</s>
     </seg>
     <seg type="verse" id="b.JOH.1.10">
      <s id="b.JOH.1.10.1">Hi'a-mi to napopale Alata'ala mpopajadi' dunia' toi.</s>
      <s id="b.JOH.1.10.2">Tapi' karata-na hi dunia', tauna hi dunia' uma mpo'incai-i.</s>
     </seg>
     <seg type="verse" id="b.JOH.1.11">
      <s id="b.JOH.1.11.1">Rata-i hi ngata-na moto, tapi' hingka ngata-na uma dota mpotarima-i.</s>
     </seg>
     <seg type="verse" id="b.JOH.1.12">
      <s id="b.JOH.1.12.1">Tapi' hema-hema to mpotarima-i pai' mepangala' hi Hi'a, nawai' -ra huraa jadi' ana' Alata'ala.</s>
     </seg>
     <seg type="verse" id="b.JOH.1.13">
      <s id="b.JOH.1.13.1">Uma-ra mewali ana' Alata'ala sabana totu'a-ra, bela wo'o ngkai kuasa manusia', ba ngkai poncamoko.</s>
      <s id="b.JOH.1.13.2">Alata'ala moto to mpopajadi' -ra ana' -na.</s>
     </seg>
     <seg type="verse" id="b.JOH.1.14">
      <s id="b.JOH.1.14.1">Lolita toei, mewali manusia' -imi, pai' -i mo'oha' hi laintongo' -ta.</s>
      <s id="b.JOH.1.14.2">Kai', kihilo-mi-kaina kabaraka' -na.</s>
      <s id="b.JOH.1.14.3">Kabaraka' -na toe narata ngkai Tuama-na, apa' Hi'a-mi Ana' -na to Hadudua.</s>
      <s id="b.JOH.1.14.4">Ngkai Hi'a toe-mi pai' alaa-na ta'inca Alata'ala pai' kabula rala-na hi kita'.</s>
     </seg>
     <seg type="verse" id="b.JOH.1.15">
      <s id="b.JOH.1.15.1">Yohanes Topeniu' mpopo'incai ntodea kahema-na Lolita toei.</s>
      <s id="b.JOH.1.15.2">Mekio' -i napesukui na'uli': "Hi'a toi-mile to ku'uli' -e wengi!</s>
      <s id="b.JOH.1.15.3">Ku'uli': ria mpai' to tumai ngkabokoa' ngkai aku', aga meliu kabaraka' -na ngkai aku'.</s>
      <s id="b.JOH.1.15.4">Apa' kako'ia-ku putu, mpolia' ria-imi-hana."</s>
     </seg>
     <seg type="verse" id="b.JOH.1.16">
      <s id="b.JOH.1.16.1">Uma ria ka'otia ahi' -na, pai' ngkai ahi' -na toe nagane' -tamo omea, uma ria kaputua-na rasi' to tarata ngkai Hi'a.</s>
     </seg>
     <seg type="verse" id="b.JOH.1.17">
      <s id="b.JOH.1.17.1">Ngkai nabi Musa tatarima Atura Pue' Ala.</s>
      <s id="b.JOH.1.17.2">Tapi' ngkai Yesus Kristus toe-mi pai' ta'inca mpu'u-i Alata'ala, pai' kabula rala-na hi kita'.</s>
     </seg>
     <seg type="verse" id="b.JOH.1.18">
      <s id="b.JOH.1.18.1">Uma ria haduaa to mpohilo Alata'ala.</s>
      <s id="b.JOH.1.18.2">Tapi' Ana' -na to Hadudua toei, to tida oa' hi ncori-na, Hi'a-mi to mpakanoto Alata'ala hi kita'.</s>
     </seg>
     <seg type="verse" id="b.JOH.1.19">
      <s id="b.JOH.1.19.1">Hewa toi posabi' -na Yohanes Topeniu' mpo'uli' kahema-nai Yesus.</s>
      <s id="b.JOH.1.19.2">Topoparenta to Yahudi hi Yerusalem mposuro ba hangkuja dua imam pai' to Lewi hilou hi Yohanes.</s>
      <s id="b.JOH.1.19.3">Karata-ra hi Yohanes, mepekune' -ra: "Pai' -kai tumai toi-e, tumai mpekune' -ko ba hema-ko.</s>
      <s id="b.JOH.1.19.4">Ba iko mpu'u-mi Magau' Topetolo' -e?"</s>
     </seg>
     <seg type="verse" id="b.JOH.1.20">
      <s id="b.JOH.1.20.1">Yohanes mpotompoi' -ra hante kalonto' -lonto' -na, na'uli' -raka: "Bela-kuwo aku' Magau' Topetolo'."</s>
     </seg>
     <seg type="verse" id="b.JOH.1.21">
      <s id="b.JOH.1.21.1">Mepekune' tena-ra: "Ane wae, hema-ko?</s>
      <s id="b.JOH.1.21.2">Ba nabi Elia-dako?"</s>
      <s id="b.JOH.1.21.3">Na'uli' Yohanes: "Bela wo'o."</s>
      <s id="b.JOH.1.21.4">Mepekune' tena-ra: "Ba iko lau-midi nabi bohe to rajanci owi, to ra'uli' tumai mpai' hi rala dunia' -e?"</s>
      <s id="b.JOH.1.21.5">Na'uli' Yohanes: "Bela wo'o."</s>
     </seg>
     <seg type="verse" id="b.JOH.1.22">
      <s id="b.JOH.1.22.1">Ngkai ree, ra'uli' tena: "Ane wae, uli' -kakai ba hema mpu'u-ko, bona ria woli' -na kiparata-raka to mposuro-kai.</s>
      <s id="b.JOH.1.22.2">Beiwa petompoi' -nu kahema-na mpu'u-ko."</s>
     </seg>
     <seg type="verse" id="b.JOH.1.23">
      <s id="b.JOH.1.23.1">Yohanes mpotompoi' -ra hante lolita nabi Yesaya owi, na'uli': "Aku' toi-le, Tauna to mekio' hi papada to wao': 'Neo' rata-imi Pue'.</s>
      <s id="b.JOH.1.23.2">Porodo ami' -miki ohea-na!'"</s>
     </seg>
     <seg type="verse" id="b.JOH.1.25">
      <s id="b.JOH.1.25.1">Ra'uli' wo'o-mi suro to Parisi toera: "Ane bela-ko Magau' Topetolo', bela-ko nabi Elia, bela wo'o-ko nabi to rajanci, napa-di pai' mponiu' -ko tauna-e?"</s>
     </seg>
     <seg type="verse" id="b.JOH.1.27">
      <s id="b.JOH.1.27.1">Na'uli' Yohanes: "Aku' -le mponiu' tauna hante ue-wadi.</s>
      <s id="b.JOH.1.27.2">Tapi' rata mpai' hadua tauna ngkabokoa' ngkai aku'.</s>
      <s id="b.JOH.1.27.3">Ria moto-imile hi laintongo' -ni tempo toi-e, tapi' uma-i ni'incai.</s>
      <s id="b.JOH.1.27.4">Bangku' jadi' pahawaa' -na mpobongka koloro sapatu' -na, uma-a-kuwo natao."</s>
     </seg>
     <seg type="verse" id="b.JOH.1.28">
      <s id="b.JOH.1.28.1">Hawe'ea toe jadi' hi ngata Betania, hi peniua' -na Yohanes hi dipo ue Yordan.</s>
     </seg>
     <seg type="verse" id="b.JOH.1.29">
      <s id="b.JOH.1.29.1">Kampeneo-na, Yohanes mpohilo Yesus rata mpotoa' -i.</s>
      <s id="b.JOH.1.29.2">Na'uli' -mi hi ntodea: "Hilo!</s>
      <s id="b.JOH.1.29.3">Etu-imi tumai Ana' Bima to naporodo Alata'ala.</s>
      <s id="b.JOH.1.29.4">Hi'a-mi to jadi' tolo' woto to mpolali jeko' manusia'.</s>
     </seg>
     <seg type="verse" id="b.JOH.1.30">
      <s id="b.JOH.1.30.1">Hi'a-mi to ku'uli' -e wengi.</s>
      <s id="b.JOH.1.30.2">Ku'uli' rata-i ngkabokoa' ngkai aku', aga meliu kabaraka' -na ngkai aku'.</s>
      <s id="b.JOH.1.30.3">Apa' kako'ia-ku putu, mpolia' ria-imi-hana.</s>
     </seg>
     <seg type="verse" id="b.JOH.1.31">
      <s id="b.JOH.1.31.1">Lomo' -na wengi, ko'ia wo'o-kuwo ku'incai Kahi'a-nami Magau' Topetolo'.</s>
      <s id="b.JOH.1.31.2">Hiaa' katumai-ku toi-e, bona mponiu' -ra to Israel hante ue pai' mpotudo' -raka kahema-na Magau' Topetolo' toe-e."</s>
     </seg>
     <seg type="verse" id="b.JOH.1.34">
      <s id="b.JOH.1.34.1">Ria wo'o-mi posabi' -na Yohanes toi.</s>
      <s id="b.JOH.1.34.2">Na'uli': "Lomo' -na uma ku'incai Kayesus-na Magau' Topetolo'.</s>
      <s id="b.JOH.1.34.3">Tapi' Alata'ala mpohubui-a mponiu' tauna hante ue, pai' na'uli' -ka hewa toi: 'Ane nampa' nuhilo mpai' Inoha' Tomoroli' mana'u pai' rodo hi hadua tauna, Hi'a-mi mpai' to mponiu' tauna hante Inoha' Tomoroli'.'</s>
      <s id="b.JOH.1.34.4">Jadi', kuhilo mpu'u-mi Inoha' Tomoroli' mana'u ngkai suruga molence danci mangkebodo, mehompo pai' mengkarodo hi Yesus.</s>
      <s id="b.JOH.1.34.5">Toe pai' toi-ka lolita-ku: Yesus, Hi'a-mi Ana' Alata'ala."</s>
     </seg>
     <seg type="verse" id="b.JOH.1.35">
      <s id="b.JOH.1.35.1">Kampeneo-na, ria wo'o-i Yohanes hi ree hante ana'guru-na rodua.</s>
     </seg>
     <seg type="verse" id="b.JOH.1.36">
      <s id="b.JOH.1.36.1">Kanahilo-na Yesus liu, na'uli': "Hilo, etu-imi tumai Ana' Bima Alata'ala!"</s>
     </seg>
     <seg type="verse" id="b.JOH.1.37">
      <s id="b.JOH.1.37.1">Kara'epe-na ana'guru-na lolita toe, kahilou-rami mpotuku' Yesus.</s>
     </seg>
     <seg type="verse" id="b.JOH.1.38">
      <s id="b.JOH.1.38.1">Yesus mewili', nahilo-ra mpotuku' -i.</s>
      <s id="b.JOH.1.38.2">Napekune' -ra: "Napa to nipali' -e?"</s>
      <s id="b.JOH.1.38.3">Ra'uli' -ki: "Hiapa po'ohaa' -nu Guru?"</s>
     </seg>
     <seg type="verse" id="b.JOH.1.39">
      <s id="b.JOH.1.39.1">Na'uli' Yesus: "Mai-mokoi, nihilo moto mpai'."</s>
      <s id="b.JOH.1.39.2">Hilou mpu'u-ramo mpotuku' -i rata hi po'ohaa' -na.</s>
      <s id="b.JOH.1.39.3">Pai' hi ree-ramo dohe-na ngkai jaa opo' duu' mobengi.</s>
     </seg>
     <seg type="verse" id="b.JOH.1.40">
      <s id="b.JOH.1.40.1">Ana'guru-na Yohanes toera mpotuku' Yesus, apa' mpo'epe-ra lolita-na Yohanes Topeniu' we'i.</s>
      <s id="b.JOH.1.40.2">Hadua ngkai to rodua toera, hanga' -na Andreas, ompi' -na Simon Petrus.</s>
     </seg>
     <seg type="verse" id="b.JOH.1.41">
      <s id="b.JOH.1.41.1">Kaliliu hilou-imi Andreas mpopali' Simon, na'uli' -ki: "Kirua' -imi-kaina Mesias!" (batua-na: Magau' Topetolo').</s>
     </seg>
     <seg type="verse" id="b.JOH.1.42">
      <s id="b.JOH.1.42.1">Pai' napo'ema' -imi hilou hi Yesus.</s>
      <s id="b.JOH.1.42.2">Yesus mponaa Simon, pai' na'uli' -ki: "Iko Simon ana' -na Yohanes.</s>
      <s id="b.JOH.1.42.3">Aga ntepu'u tempo toi, rahanga' Kefas-moko."</s>
      <s id="b.JOH.1.42.4">(Hanga' "Kefas" hi rala basa-ra to Yahudi, hibalia hante hanga' "Petrus" hi rala basa Yunani.</s>
      <s id="b.JOH.1.42.5">Batua-na: watu.)</s>
     </seg>
     <seg type="verse" id="b.JOH.1.43">
      <s id="b.JOH.1.43.1">Kampeneo-na, Yesus mopatuju hilou hi tana' Galilea.</s>
      <s id="b.JOH.1.43.2">Kako'ia-na me'ongko', hilou-imi mpohirua' -ki Filipus pai' na'uli' -ki: "Tuku' -ama!"</s>
     </seg>
     <seg type="verse" id="b.JOH.1.44">
      <s id="b.JOH.1.44.1">Filipus toei, ngkai ngata Betsaida, ngata-ra hira' Andreas pai' Petrus.</s>
     </seg>
     <seg type="verse" id="b.JOH.1.45">
      <s id="b.JOH.1.45.1">Ngkai ree, hilou wo'o-imi-hawo Filipus mpohirua' -ki doo-na to rahanga' Natanael, na'uli' -ki: "Kirua' -imi-kaina Magau' Topetolo' -e, hewa to te'uki' hi rala Buku Atura Musa pai' sura nabi owi!</s>
      <s id="b.JOH.1.45.2">Hanga' -na Yesus ngkai Nazaret, ana' -na Yusuf."</s>
     </seg>
     <seg type="verse" id="b.JOH.1.46">
      <s id="b.JOH.1.46.1">Hampetompoi' Natanael: "Ha ria wo'o-hawo to lompe' to mehuwu ngkai Nazaret-e?"</s>
      <s id="b.JOH.1.46.2">Na'uli' Filipus: "Mai-moko, nuhilo moto-i mpai'!"</s>
      <s id="b.JOH.1.46.3">Hilou-ramo hi Yesus.</s>
     </seg>
     <seg type="verse" id="b.JOH.1.47">
      <s id="b.JOH.1.47.1">Yesus mpohilo Natanael tumai mpohirua' -ki, na'uli': "Etu-i tumai hadua to Yahudi to mpo'uhi mpu'u kehi-na Israel ntu'a-na owi, bela-i topebagiu!"</s>
     </seg>
     <seg type="verse" id="b.JOH.1.48">
      <s id="b.JOH.1.48.1">Na'uli' Natanael: "Ngkaiapa kanu'incaa-ku Guru?"</s>
      <s id="b.JOH.1.48.2">Na'uli' Yesus: "Kako'ia-na nakio' -ko Filipus, kuhilo-mokole, hi tawu kaju ara toe-e ria."</s>
     </seg>
     <seg type="verse" id="b.JOH.1.49">
      <s id="b.JOH.1.49.1">Na'uli' Natanael: "Ana' Alata'ala mpu'u-ko-tawo', Guru!</s>
      <s id="b.JOH.1.49.2">Iko mpu'u-mi Magau' to Israel!"</s>
     </seg>
     <seg type="verse" id="b.JOH.1.50">
      <s id="b.JOH.1.50.1">Na'uli' Yesus: "Nupangala' apa' ku'uli' kakuhilo-nu hi tawu kaju ara-e?</s>
      <s id="b.JOH.1.50.2">Nuhilo tena-pi mpai' to meliu kabohe-na ngkai tetu."</s>
     </seg>
     <seg type="verse" id="b.JOH.1.51">
      <s id="b.JOH.1.51.1">Oti toe, na'uli' wo'o-mi Yesus: "Makono mpu'u lolita-ku toi: nihilo mpai' langi' tebea pai' mala'eka Alata'ala ngkahe' pai' mana'u tumai hi Aku', Ana' Manusia'."</s>
     </seg>
    </div>
    <div type="chapter" id="b.JOH.2">
     <seg type="verse" id="b.JOH.2.1">
      <s id="b.JOH.2.1.1">Timpaliu ro'eo ngkai toe, ria susa' poncamokoa hi ngata Kana hi tana' Galilea.</s>
      <s id="b.JOH.2.1.2">Tina-na Yesus mpokaralai susa' toe.</s>
     </seg>
     <seg type="verse" id="b.JOH.2.2">
      <s id="b.JOH.2.2.1">Pai' Yesus hante ana'guru-na, rakio' wo'o-ra-rawo ngkaralai susa' toe.</s>
     </seg>
     <seg type="verse" id="b.JOH.2.3">
      <s id="b.JOH.2.3.1">Bula-ra mosusa' toe, naka'otii-ramo ue anggur.</s>
      <s id="b.JOH.2.3.2">Tina-na Yesus mpo'uli' -ki Yesus: "Naka'otii-ra ue anggur."</s>
     </seg>
     <seg type="verse" id="b.JOH.2.4">
      <s id="b.JOH.2.4.1">Na'uli' Yesus: "Napa pai' nu'uli' -ka hewa tetu-e, Ina'?</s>
      <s id="b.JOH.2.4.2">Ko'ia rata tempo-na kupopo'incai-ra kahema-ku."</s>
     </seg>
     <seg type="verse" id="b.JOH.2.5">
      <s id="b.JOH.2.5.1">Ngkai ree, na'uli' tina-na Yesus mpo'uli' -raka topobago: "Napa-napa mpai' to nahubui-kokoi Yesus, nibabehi-e'!"</s>
     </seg>
     <seg type="verse" id="b.JOH.2.6">
      <s id="b.JOH.2.6.1">Hi tomi toe, ria ono meha' pontu'ua ue to rababehi ngkai watu.</s>
      <s id="b.JOH.2.6.2">Pontu'ua ue toe rapake' rapontu'ui ue pobohoi' witi' pai' pale, ntuku' ada-ra to Yahudi.</s>
      <s id="b.JOH.2.6.3">Kawori' ihi' -na, nte ha'atu lite butu meha' -na.</s>
     </seg>
     <seg type="verse" id="b.JOH.2.7">
      <s id="b.JOH.2.7.1">Na'uli' Yesus mpo'uli' -raka topobago toera: "Ihii' pontu'ua ue tetu lau hante ue."</s>
      <s id="b.JOH.2.7.2">Ra'ihii' mpu'u-mi rapoponu'.</s>
     </seg>
     <seg type="verse" id="b.JOH.2.8">
      <s id="b.JOH.2.8.1">Oti toe, na'uli' wo'o-miraka: "Tolou' hangkedi', keni hilou hi tompohawai' susa'."</s>
      <s id="b.JOH.2.8.2">Ratolou' mpu'u-mi pai' rakeni hilou hi topohawa'.</s>
     </seg>
     <seg type="verse" id="b.JOH.2.9">
      <s id="b.JOH.2.9.1">Topohawa' toei mpemita ue to rakeni-ki.</s>
      <s id="b.JOH.2.9.2">Bela-pi ue nonto, mobali' -mi mewali ue anggur.</s>
      <s id="b.JOH.2.9.3">Aga uma-hawo na'incai kangkaiapa-na, muntu' topobago-wadi to mpo'inca.</s>
      <s id="b.JOH.2.9.4">Ka'oti-na mpemita ue anggur toe, mekio' -i mpokio' topemua',</s>
     </seg>
     <seg type="verse" id="b.JOH.2.10">
      <s id="b.JOH.2.10.1">pai' na'uli' -ki: "Kabiasaa-ta-hawo, anggur to motomo' -di-hawo to ri'ulu ratua-raka torata.</s>
      <s id="b.JOH.2.10.2">Ane oha-ra-damo nginu, pai' lako' ratua to uma ncako motomo'.</s>
      <s id="b.JOH.2.10.3">Hiaa' iko-kona mpotalaa anggur to motomo', pai' lako' tempo toi-di nupewai' ratua!"</s>
     </seg>
     <seg type="verse" id="b.JOH.2.11">
      <s id="b.JOH.2.11.1">Yesus mpobabehi tanda mekoncehi toe hi ngata Kana hi tana' Galilea.</s>
      <s id="b.JOH.2.11.2">Toe-mi tanda mekoncehi to lomo' -na to nababehi.</s>
      <s id="b.JOH.2.11.3">Hante tanda toe napopohiloi kabaraka' -na, pai' ana'guru-na mepangala' hi Hi'a.</s>
     </seg>
     <seg type="verse" id="b.JOH.2.12">
      <s id="b.JOH.2.12.1">Hudu susa' toe, hilou-imi hi ngata Kapernaum hante tina-na, ompi' -na pai' ana'guru-na.</s>
      <s id="b.JOH.2.12.2">Mo'oha' hi ree-ramo ba hangkuja mengi.</s>
     </seg>
     <seg type="verse" id="b.JOH.2.13">
      <s id="b.JOH.2.13.1">Neo' rata-mi tempo-na eo bohe agama Yahudi to rahanga' Eo Paskah.</s>
      <s id="b.JOH.2.13.2">Jadi', hilou-imi Yesus hi Yerusalem mpokaralai eo bohe toe.</s>
     </seg>
     <seg type="verse" id="b.JOH.2.14">
      <s id="b.JOH.2.14.1">Hi berewe Tomi Alata'ala, mpohilo-i tauna to mpobalu' japi, bima pai' danci mangkebodo.</s>
      <s id="b.JOH.2.14.2">Ria wo'o tauna to mposula' doi mohura hi ree.</s>
     </seg>
     <seg type="verse" id="b.JOH.2.15">
      <s id="b.JOH.2.15.1">Yesus mpobabehi poweba' ngkai koloro, pai' nawuso omea-ra ngkai berewe Tomi Alata'ala, hante bima pai' japi-ra.</s>
      <s id="b.JOH.2.15.2">Meja' -ra toposula' doi nabilingko, alaa-na pahawu' -hawu' -mi doi-ra.</s>
     </seg>
     <seg type="verse" id="b.JOH.2.16">
      <s id="b.JOH.2.16.1">Na'uli' -raka topobabalu' danci mangkebodo: "Koi', keni omea tetu lau hilou hi mali-na!</s>
      <s id="b.JOH.2.16.2">Tomi Tuama-ku neo' niponcawa tomi pobabalua'!"</s>
     </seg>
     <seg type="verse" id="b.JOH.2.17">
      <s id="b.JOH.2.17.1">Ana'guru-na mpokiwoi lolita Buku Tomoroli' to mpo'uli' hewa tohe'i: "Dede' nono-ku, apa' kupe'ahi' Tomi-nu Pue'."</s>
     </seg>
     <seg type="verse" id="b.JOH.2.18">
      <s id="b.JOH.2.18.1">Ngkai ree, topoparenta to Yahudi mpo'uli' -ki Yesus: "Napa ntoto-kowo huraa-nu mpobabehi tetu-e?</s>
      <s id="b.JOH.2.18.2">Ane ria mpu'u huraa-nu, popohiloi-kai tanda mekoncehi!"</s>
     </seg>
     <seg type="verse" id="b.JOH.2.19">
      <s id="b.JOH.2.19.1">Na'uli' Yesus: "Gero-mi-hana Tomi Alata'ala toi, nihilo moto mpai' kadupa' -na rala-na tolu eo kuwangu nculii'."</s>
     </seg>
     <seg type="verse" id="b.JOH.2.20">
      <s id="b.JOH.2.20.1">Konce-ra topoparenta to Yahudi, ra'uli': "Beiwa!?</s>
      <s id="b.JOH.2.20.2">Tomi Alata'ala toi rawangu rala-na opo' mpulu' ono mpae, hiaa' nu'uli' -kona nuwangu nculii' rala-na tolu eo-wadi?"</s>
     </seg>
     <seg type="verse" id="b.JOH.2.21">
      <s id="b.JOH.2.21.1">Api' woto-nadi to nawalatu Yesus, mpokahangai' Tomi Alata'ala-e.</s>
     </seg>
     <seg type="verse" id="b.JOH.2.22">
      <s id="b.JOH.2.22.1">Ngkabokoa' -na ngkai toe, katuwu' -na nculii' mpu'u-mi Yesus, ana'guru-na mpokiwoi lolita-na toe-e.</s>
      <s id="b.JOH.2.22.2">Ngkai ree rapangala' -mi napa to te'uki' hi rala Buku Tomoroli' pai' napa to na'uli' Yesus.</s>
     </seg>
     <seg type="verse" id="b.JOH.2.23">
      <s id="b.JOH.2.23.1">Bula-na Yesus hi Yerusalem mpokaralai Eo Paskah toe, wori' tauna to mepangala' hi Hi'a, apa' rahilo tanda-tanda mekoncehi to nababehi.</s>
     </seg>
     <seg type="verse" id="b.JOH.2.24">
      <s id="b.JOH.2.24.1">Aga Yesus uma mpangala' -ra, apa' na'inca nono hawe'ea tauna.</s>
     </seg>
     <seg type="verse" id="b.JOH.2.25">
      <s id="b.JOH.2.25.1">Uma mingki' kahadua-na to mpo'uli' -ki kabeiwa-na manusia', apa' na'inca ami' napa to hi rala nono manusia'.</s>
     </seg>
    </div>
    <div type="chapter" id="b.JOH.3">
     <seg type="verse" id="b.JOH.3.1">
      <s id="b.JOH.3.1.1">Ria hadua tauna to rahanga' Nikodemus.</s>
      <s id="b.JOH.3.1.2">Nikodemus toei, to Parisi pai' pangkeni agama Yahudi.</s>
     </seg>
     <seg type="verse" id="b.JOH.3.2">
      <s id="b.JOH.3.2.1">Rala-na hamengi, rata-i mpohirua' -ki Yesus, na'uli' -ki: "Guru, to ki'inca, Iko hadua guru to nasuro Alata'ala, apa' uma ria tauna to bisa mpobabehi tanda mekoncehi hewa to nubabehi, ane uma-i nadohei Alata'ala."</s>
     </seg>
     <seg type="verse" id="b.JOH.3.3">
      <s id="b.JOH.3.3.1">Na'uli' Yesus mpo'uli' -ki: "Makono mpu'u lolita-ku toi: Ane tauna uma putu nculii', uma-i mpai' jadi' ntodea Alata'ala hi rala Kamagaua' -na."</s>
     </seg>
     <seg type="verse" id="b.JOH.3.4">
      <s id="b.JOH.3.4.1">Na'uli' Nikodemus: "Ha beiwa-hawo tauna to motu'a-mi putu nculii' -e?</s>
      <s id="b.JOH.3.4.2">Ha bisa-i mempuna' hi rala puanaka tina-na, pai' -i putu karongkani-nae?"</s>
     </seg>
     <seg type="verse" id="b.JOH.3.5">
      <s id="b.JOH.3.5.1">Na'uli' Yesus: "Makono mpu'u lolita-ku toi: Ane tauna uma putu hante ue pai' hante baraka' Inoha' Alata'ala, uma-i jadi' ntodea Alata'ala hi rala Kamagaua' -na.</s>
     </seg>
     <seg type="verse" id="b.JOH.3.6">
      <s id="b.JOH.3.6.1">Manusia' tuwu' hi rala dunia' toi, apa' putu ngkai totu'a-na.</s>
      <s id="b.JOH.3.6.2">Tapi' katuwua' kao' -na to bo'u narata ngkai Inoha' Tomoroli'.</s>
     </seg>
     <seg type="verse" id="b.JOH.3.7">
      <s id="b.JOH.3.7.1">Jadi', neo' nupokakonce lolita-ku tohe'i to mpo'uli': koi' omea kana putu nculii'.</s>
     </seg>
     <seg type="verse" id="b.JOH.3.8">
      <s id="b.JOH.3.8.1">Rapa' -na ngolu', mewui hiapa kalaua-na.</s>
      <s id="b.JOH.3.8.2">Wule' sere-na ta'epe, uma ta'incai kangkaiapa-na ba hilou hiapa-i.</s>
      <s id="b.JOH.3.8.3">Wae wo'o hante tauna to putu ngkai baraka' Inoha' Alata'ala."</s>
     </seg>
     <seg type="verse" id="b.JOH.3.9">
      <s id="b.JOH.3.9.1">Na'uli' Nikodemus: "Beiwa wo'o-hawo kawali-na tetu-e?"</s>
     </seg>
     <seg type="verse" id="b.JOH.3.10">
      <s id="b.JOH.3.10.1">Na'uli' Yesus: "Iko-le hadua guru to Israel to rabila', hiaa' uma-di-kona nu'incai batua-na lolita-ku toi-e!</s>
     </seg>
     <seg type="verse" id="b.JOH.3.11">
      <s id="b.JOH.3.11.1">Makono mpu'u lolita-ku toi: Kai' mpo'uli' napa to ki'inca, kilolita napa to kihilo.</s>
      <s id="b.JOH.3.11.2">Hiaa' uma-di nipangalai' lolita-kai.</s>
     </seg>
     <seg type="verse" id="b.JOH.3.12">
      <s id="b.JOH.3.12.1">Ane kututura-kokoi napa to jadi' hi dunia', uma nipangala'.</s>
      <s id="b.JOH.3.12.2">Peliu-liu-nami mpai' ane kututura-kokoi napa to jadi' hi suruga.</s>
     </seg>
     <seg type="verse" id="b.JOH.3.13">
      <s id="b.JOH.3.13.1">Uma ria haduaa tauna hi dunia' to manake' hilou hi suruga.</s>
      <s id="b.JOH.3.13.2">Muntu' Aku' -wadi to mpo'inca napa to jadi' hi suruga, apa' Aku' Ana' Manusia' to mo'oha' hi suruga ngkai owi pai' to mana'u tumai ngkai suruga.</s>
     </seg>
     <seg type="verse" id="b.JOH.3.14">
      <s id="b.JOH.3.14.1">"Owi hi papada to wao', nabi Musa mpobabehi lence ule ngkai ngkala, pai' natu'u hi doe hampole kaju pai' natunya' napopokore.</s>
      <s id="b.JOH.3.14.2">Hema-hema to natilo' ule, ane rangoa' lence ule ngkala toe, tuwu' moto-ra.</s>
      <s id="b.JOH.3.14.3">Jadi', hewa ule ngkala toe rapokalangko owi, wae wo'o mpai' Aku' Ana' Manusia' kana rapokalangko,</s>
     </seg>
     <seg type="verse" id="b.JOH.3.15">
      <s id="b.JOH.3.15.1">bona hema-hema to mepangala' hi Aku' mporata katuwua' to lompe' duu' kahae-hae-na."</s>
     </seg>
     <seg type="verse" id="b.JOH.3.16">
      <s id="b.JOH.3.16.1">Hewa toi-mi Alata'ala mpoka'ahi' hawe'ea tauna hi dunia', alaa-na napewai' Ana' -na to Hadudua, bona hema-hema to mepangala' hi Ana' -na toe, uma-ra mporata huku', tapi' mporata-ra katuwua' to lompe' duu' kahae-hae-na.</s>
     </seg>
     <seg type="verse" id="b.JOH.3.17">
      <s id="b.JOH.3.17.1">Bela patuju-na Alata'ala mposuro Ana' -na tumai hi dunia' bona mpohuku' manusia'.</s>
      <s id="b.JOH.3.17.2">Patuju-na mposuro Ana' -na tumai-le, bona mpohore manusia' ngkai huku' jeko' -ra.</s>
     </seg>
     <seg type="verse" id="b.JOH.3.18">
      <s id="b.JOH.3.18.1">Tauna to mepangala' hi Ana' Alata'ala, uma-ra rahuku'.</s>
      <s id="b.JOH.3.18.2">Aga tauna to uma mepangala', monoa' -mi kanahuku' -ra Alata'ala, apa' uma-ra dota mepangala' hi Ana' Alata'ala to Hadudua toei.</s>
     </seg>
     <seg type="verse" id="b.JOH.3.19">
      <s id="b.JOH.3.19.1">Rata-imi hi dunia' mpokeni baja hi hawe'ea tauna.</s>
      <s id="b.JOH.3.19.2">Tapi' manusia' mpokono-pi bengi ngkai baja, apa' dada'a kehi-ra.</s>
      <s id="b.JOH.3.19.3">Toe pai' Alata'ala mpohuku' -ra.</s>
     </seg>
     <seg type="verse" id="b.JOH.3.20">
      <s id="b.JOH.3.20.1">Hawe'ea tauna to mpobabehi kehi to dada'a, mpokahuku' baja.</s>
      <s id="b.JOH.3.20.2">Uma-ra dota rata hi kabajaa-na, bona neo' mpai' kahiloa kehi-ra to dada'a.</s>
     </seg>
     <seg type="verse" id="b.JOH.3.21">
      <s id="b.JOH.3.21.1">Tauna to monoa' kehi-ra rata hi kabajaa-na, bona kahiloa po'ingku-ra pai' bona monoto-mi kampotuku' -ra konoa Alata'ala.</s>
     </seg>
     <seg type="verse" id="b.JOH.3.22">
      <s id="b.JOH.3.22.1">Oti toe, Yesus pai' ana'guru-na hilou hi tana' Yudea.</s>
      <s id="b.JOH.3.22.2">Bula-ra hi ree, meniu' -ra mponiu' tauna to doko' jadi' topetuku' -na.</s>
     </seg>
     <seg type="verse" id="b.JOH.3.24">
      <s id="b.JOH.3.24.1">Nto'u toe, Yohanes Topeniu' ko'ia-i ratarungku'.</s>
      <s id="b.JOH.3.24.2">Meniu' -i hi ngata Ainon, uma molaa ngkai ngata Salim, apa' hi ree wori' ue.</s>
      <s id="b.JOH.3.24.3">Butu eo-na tauna hilou mpopeniu' hi Yohanes.</s>
     </seg>
     <seg type="verse" id="b.JOH.3.25">
      <s id="b.JOH.3.25.1">Rala-na ha'eo, ba hangkuja dua ana'guru Yohanes momehono' hante to Yahudi mpomehonoi' ada peniu' rala agama.</s>
     </seg>
     <seg type="verse" id="b.JOH.3.26">
      <s id="b.JOH.3.26.1">Hilou-ramo hi Yohanes ra'uli' -ki: "Guru, nukiwoi-pidi wengi tauna to dohe-ta hi dipo ue Yordan, to nutudo' -kakaie?</s>
      <s id="b.JOH.3.26.2">Oe-imi ria, meniu' wo'o-i-hawo, pai' kawoo-woria' tauna lou hi Hi'a!"</s>
     </seg>
     <seg type="verse" id="b.JOH.3.27">
      <s id="b.JOH.3.27.1">Na'uli' Yohanes: "Kita' manusia' uma mporata napa-napa ane uma pewai' -na Alata'ala.</s>
     </seg>
     <seg type="verse" id="b.JOH.3.28">
      <s id="b.JOH.3.28.1">Ni'epe moto-mi wengi lolita-ku.</s>
      <s id="b.JOH.3.28.2">Ku'uli': aku' bela Magau' Topetolo'.</s>
      <s id="b.JOH.3.28.3">Pai' -a tumai-kuwo-le, tumai meri'ulu ngkai Hi'a mporodo-ki ohea-na.</s>
     </seg>
     <seg type="verse" id="b.JOH.3.29">
      <s id="b.JOH.3.29.1">"Ane rapa' -na hi susa' poncamokoa, topemua' -di-hana to jadi' poko-na, apa' hi'a-mi pue' tobine to rapemuai'.</s>
      <s id="b.JOH.3.29.2">Ane bale-na topemua' -hawo-le, mokore-i mpopanene' -wadi-ki-hawo pai' mpe'epei hawa' -na.</s>
      <s id="b.JOH.3.29.3">Pai' goe' -i mpo'epe libu' topemua'.</s>
      <s id="b.JOH.3.29.4">Wae-mi-kuwo aku' -e, aku' hewa bale-na topemua'.</s>
      <s id="b.JOH.3.29.5">Goe' -a, pai' gana kagoea' -ku, apa' kawoo-woria' tauna mpotuku' -i Yesus.</s>
     </seg>
     <seg type="verse" id="b.JOH.3.30">
      <s id="b.JOH.3.30.1">Hi'a-mi to kana tepaiwongko tuwu' -na, pai' aku' kana tepai'ara' tuwu' -ku."</s>
     </seg>
     <seg type="verse" id="b.JOH.3.31">
      <s id="b.JOH.3.31.1">Yesus, Hi'a-mi to tumai ngkai suruga, pai' meliu tuwu' -na ngkai hawe'ea.</s>
      <s id="b.JOH.3.31.2">Tauna to ngkai dunia', bate manusia' biasa, pai' lolita-na mpololita napa-napa to jadi' hi dunia'.</s>
      <s id="b.JOH.3.31.3">Aga Yesus, ngkai suruga-i-hana, pai' meliu tuwu' -na ngkai hawe'ea.</s>
     </seg>
     <seg type="verse" id="b.JOH.3.32">
      <s id="b.JOH.3.32.1">Lolita-na mpololita napa to nahilo pai' to na'epe, tapi' uma ria to mpangala' lolita-na.</s>
     </seg>
     <seg type="verse" id="b.JOH.3.33">
      <s id="b.JOH.3.33.1">Aga hema to mpangala' lolita-na mpo'uli': "Bate makono-hanale lolita Alata'ala-e."</s>
     </seg>
     <seg type="verse" id="b.JOH.3.34">
      <s id="b.JOH.3.34.1">Apa' Hi'a-mi to nasuro Alata'ala mpohowa' lolita-na, pai' Alata'ala mpowai' -i Inoha' Tomoroli' hante uma ria huka' -na.</s>
     </seg>
     <seg type="verse" id="b.JOH.3.35">
      <s id="b.JOH.3.35.1">Alata'ala to Tuama mpoka'ahi' Ana' -na, pai' nawai' -imi hawe'ea kuasa-na.</s>
     </seg>
     <seg type="verse" id="b.JOH.3.36">
      <s id="b.JOH.3.36.1">Tauna to mepangala' hi Ana' -na toei, mporata-ramo katuwua' to lompe' duu' kahae-hae-na.</s>
      <s id="b.JOH.3.36.2">Tauna to uma mengkoru hi Ana' -na toei, uma-ra mporata katuwua'.</s>
      <s id="b.JOH.3.36.3">Mporata roe Alata'ala lau-rada duu' kahae-hae-na.</s>
     </seg>
    </div>
    <div type="chapter" id="b.JOH.4">
     <seg type="verse" id="b.JOH.4.1">
      <s id="b.JOH.4.1.1">To Parisi mpo'epe kawoo-woria' tauna to hilou mpopeniu' hi Yesus jadi' topetuku' -na, alaa-na meliu-pi kawori' -na topetuku' -na Yesus ngkai topetuku' -na Yohanes Topeniu'.</s>
     </seg>
     <seg type="verse" id="b.JOH.4.2">
      <s id="b.JOH.4.2.1">(Kakoo-kono-na, bela-hawo Yesus to meniu', ana'guru-na to meniu'.)</s>
     </seg>
     <seg type="verse" id="b.JOH.4.3">
      <s id="b.JOH.4.3.1">Jadi', kana'inca-na Yesus kara'epe-nami to Parisi kareba toe, malai-imi ngkai tana' Yudea hilou nculii' hi tana' Galilea.</s>
     </seg>
     <seg type="verse" id="b.JOH.4.4">
      <s id="b.JOH.4.4.1">Rala pomako' -na tohe'e, kana mpotara tana' Samaria-i.</s>
     </seg>
     <seg type="verse" id="b.JOH.4.6">
      <s id="b.JOH.4.6.1">Neo' tebua' -mi eo-na, rata-imi hi ngata to Samaria to rahanga' Sikar, uma molaa ngkai tana' to napewai' Yakub owi hi Yusuf ana' -na.</s>
      <s id="b.JOH.4.6.2">Hi mali ngata toe, ria hameha' buwu to rahanga' buwu Yakub.</s>
      <s id="b.JOH.4.6.3">Mohura-imi Yesus hi wiwi' buwu toe, apa' lenge' -imi momako'.</s>
     </seg>
     <seg type="verse" id="b.JOH.4.8">
      <s id="b.JOH.4.8.1">Ana'guru-na kaliliu hilou hi ngata me'oli pongkoni'.</s>
      <s id="b.JOH.4.8.2">Ko'ia mahae, rata hadua tobine to Samaria tumai ntomu'.</s>
      <s id="b.JOH.4.8.3">Na'uli' Yesus mpo'uli' -ki: "Totina, wai' -a-kuwo ue ku'inu."</s>
     </seg>
     <seg type="verse" id="b.JOH.4.9">
      <s id="b.JOH.4.9.1">Konce tobine toei, apa' biasa-na to Yahudi morungku mposigalo-raka to Samaria.</s>
      <s id="b.JOH.4.9.2">Toe pai' na'uli': "Iko to Yahudi, aku' to Samaria-a.</s>
      <s id="b.JOH.4.9.3">Napa pai' daho' -ko mperapii' -a ue?"</s>
     </seg>
     <seg type="verse" id="b.JOH.4.10">
      <s id="b.JOH.4.10.1">Na'uli' Yesus: "Ane ke nu'inca kabohe rasi' to nawai' Alata'ala, pai' ane nu'inca-a kahema-ku Aku' to mperapii' -ko ue, tantu merapi' wo'o-ko-kowo hi Aku', pai' kuwai' -ko ue to tuwu'."</s>
     </seg>
     <seg type="verse" id="b.JOH.4.11">
      <s id="b.JOH.4.11.1">Na'uli' tobine toei: "Ngkaiapa-kona ue to tuwu' to nu'uli' tetu-e, bo uma-di ria potolou' -nue, hiaa' buwu toi monala-hana.</s>
     </seg>
     <seg type="verse" id="b.JOH.4.12">
      <s id="b.JOH.4.12.1">Buwu toi sosora ngkai Yakub, ntu'a-kai owi.</s>
      <s id="b.JOH.4.12.2">Hi'a nginu ue ngkai rei moto-i-hawo, wae wo'o ana' -na pai' porewua-na.</s>
      <s id="b.JOH.4.12.3">Ha nu'uli' -kona meliu kabohe tuwu' -nu ngkai Yakub, pai' ma'ala-ko mpewai' ue to meliu kalompe' -na ngkai ue buwu toi-e?"</s>
     </seg>
     <seg type="verse" id="b.JOH.4.13">
      <s id="b.JOH.4.13.1">Na'uli' Yesus: "Hawe'ea tauna to nginu ue ngkai buwu toi, ngkamara nculii' -ra-pidi mpai'.</s>
     </seg>
     <seg type="verse" id="b.JOH.4.14">
      <s id="b.JOH.4.14.1">Tapi' hema to mpo'inu ue to kuwai' -raka, uma-rapa ngkamara duu' kahae-hae-na.</s>
      <s id="b.JOH.4.14.2">Apa' ue to kuwai' -raka toe, jadi' ue tuwu' to mo'ili ncuu hi rala nono-ra-- batua-na, mporata-ra katuwua' to lompe' duu' kahae-hae-na."</s>
     </seg>
     <seg type="verse" id="b.JOH.4.15">
      <s id="b.JOH.4.15.1">Na'uli' tobine toei: "Ane wae, wai' -ama-kuna ue tetu, bona uma-apa ngkamara oa', pai' uma-apa mingki' tumai ntomu' butu eo-na hi rehe'i."</s>
     </seg>
     <seg type="verse" id="b.JOH.4.16">
      <s id="b.JOH.4.16.1">Na'uli' Yesus: "Koi' ulu, kio' tomane-nu, pai' -ko nculii' tumai."</s>
     </seg>
     <seg type="verse" id="b.JOH.4.17">
      <s id="b.JOH.4.17.1">Na'uli' tobine toei: "Uma-kuna motomanei-a."</s>
      <s id="b.JOH.4.17.2">Na'uli' Yesus: "Makono-di,</s>
     </seg>
     <seg type="verse" id="b.JOH.4.18">
      <s id="b.JOH.4.18.1">apa' lima ngkani-mokole motomanei-e, pai' tomane-nu tetu-e lou, bela tomane-nu moto.</s>
      <s id="b.JOH.4.18.2">Jadi', makono lia lolita-nu we'i-e."</s>
     </seg>
     <seg type="verse" id="b.JOH.4.19">
      <s id="b.JOH.4.19.1">Na'uli' tobine toei: "Ei', nabi-ko-tawo'!</s>
     </seg>
     <seg type="verse" id="b.JOH.4.20">
      <s id="b.JOH.4.20.1">Kai' to Samaria, mepue' hi bulu' tohe'i moto-ka-kaiwo, hi bulu' pepuea' ntu'a-kai.</s>
      <s id="b.JOH.4.20.2">Hiaa' koi' to Yahudi mpo'uli', kana hi Yerusalem-wadi pepuea' to makono."</s>
     </seg>
     <seg type="verse" id="b.JOH.4.21">
      <s id="b.JOH.4.21.1">Na'uli' Yesus: "Pangala' -mi lolita-ku toi: Rata mpai' tempo-na, uma-pi wule' hi Yerusalem-wadi tauna mpopue' Alata'ala, uma wo'o hi bulu' toi-wadi.</s>
     </seg>
     <seg type="verse" id="b.JOH.4.22">
      <s id="b.JOH.4.22.1">Koi' to Samaria, uma ni'incai kahema-na to nipue'.</s>
      <s id="b.JOH.4.22.2">Kai' to Yahudi, ki'inca kahema-na to kipue', apa' ria pojanci Alata'ala to mpo'uli' kalompea' manusia' mehuwu ngkai laintongo' to Yahudi.</s>
     </seg>
     <seg type="verse" id="b.JOH.4.23">
      <s id="b.JOH.4.23.1">Tapi' rata mpai' tempo-na-- pai' toi-mi tempo-na-- tauna to mepue' mpu'u-mpu'u hi Alata'ala to Tuama, kana mpopue' -i hante kuasa Inoha' Tomoroli', pai' ntuku' ohea to makono.</s>
      <s id="b.JOH.4.23.2">Pepue' to hewa toe-mi to napokono Alata'ala to Tuama.</s>
     </seg>
     <seg type="verse" id="b.JOH.4.24">
      <s id="b.JOH.4.24.1">Alata'ala, Hi'a-mi Inoha'.</s>
      <s id="b.JOH.4.24.2">Jadi', tauna to mpopue' -i, kana mepue' hante kuasa Inoha' Tomoroli' pai' ntuku' ohea to makono."</s>
     </seg>
     <seg type="verse" id="b.JOH.4.25">
      <s id="b.JOH.4.25.1">Na'uli' tobine toei: "Io', to ku'inca-na, rata mpai' Magau' Topetolo', to rahanga' Kristus.</s>
      <s id="b.JOH.4.25.2">Ane rata-ipi mpai', Hi'a to mpakanoto omea hi kita'."</s>
     </seg>
     <seg type="verse" id="b.JOH.4.26">
      <s id="b.JOH.4.26.1">Na'uli' Yesus: "Aku' -mile toi-e, to mpololitai-ko wae-e lau."</s>
     </seg>
     <seg type="verse" id="b.JOH.4.27">
      <s id="b.JOH.4.27.1">Bula-ra mololita, rata-ramo ana'guru-na ngkai ngata.</s>
      <s id="b.JOH.4.27.2">Konce-ra mpohilo Yesus mpololitai hadua tobine.</s>
      <s id="b.JOH.4.27.3">Aga uma haduaa to daho' mpopekune' tobine toei ba napa paraluu-na.</s>
      <s id="b.JOH.4.27.4">Uma wo'o-ra daho' mpekune' Yesus ba napa pai' napololitai-i.</s>
     </seg>
     <seg type="verse" id="b.JOH.4.28">
      <s id="b.JOH.4.28.1">Ngkai ree, tobine toei mpalahii-mi pontomua' -na hi ree, ncaliu hilou hi ngata mpo'uli' -raka hingka ngata-na:</s>
     </seg>
     <seg type="verse" id="b.JOH.4.29">
      <s id="b.JOH.4.29.1">"Kita hilou mpohilo tauna to mpolohu-ka hawe'ea gau' -ku.</s>
      <s id="b.JOH.4.29.2">Meka' ba lue' Hi'a mpu'u-mi Magau' Topetolo' -e!"</s>
     </seg>
     <seg type="verse" id="b.JOH.4.30">
      <s id="b.JOH.4.30.1">Toe pai' hilou-ramo hi mali ngata doko' mpohirua' -ki Yesus.</s>
     </seg>
     <seg type="verse" id="b.JOH.4.31">
      <s id="b.JOH.4.31.1">Lingku' -na tobine toe hilou hi rala ngata, ana'guru-na Yesus mpo'uli' -ki: "Guru, mai-tamo ngkoni'."</s>
     </seg>
     <seg type="verse" id="b.JOH.4.32">
      <s id="b.JOH.4.32.1">Aga na'uli' Yesus: "Ria-ka-kuna koni' -ku to uma ni'incai."</s>
     </seg>
     <seg type="verse" id="b.JOH.4.33">
      <s id="b.JOH.4.33.1">Momepekune' -ramo ana'guru-na ra'uli': "Hema-die to mpowai' -i pongkoni' -e?"</s>
     </seg>
     <seg type="verse" id="b.JOH.4.34">
      <s id="b.JOH.4.34.1">Toe pai' Yesus mpo'uli' -raka: "Pongkoni' -kule, mpotuku' konoa Pue' Ala to mposuro-a, pai' mposipolea pobago to nawai' -ka.</s>
     </seg>
     <seg type="verse" id="b.JOH.4.35">
      <s id="b.JOH.4.35.1">Koi' biasa mpo'uli' lolita bulawa toi: Opo' mula-damo pai' lako' mepae-ta.</s>
      <s id="b.JOH.4.35.2">Aga Aku' mpo'uli' -kokoi: Naa-dile, oe lau bonea to mperenene-damo pae-na pai' to hangaa rapepae-damo.</s>
     </seg>
     <seg type="verse" id="b.JOH.4.36">
      <s id="b.JOH.4.36.1">Tauna to mepae bate mporata gaji' -ra, alaa-na topepae pai' to ntuja' goe' hangkaa-ngkania.</s>
      <s id="b.JOH.4.36.2">Wua' to rapepae, batua-na, tauna to mporata katuwua' to lompe' duu' kahae-hae-na.</s>
     </seg>
     <seg type="verse" id="b.JOH.4.37">
      <s id="b.JOH.4.37.1">Jadi', makono lolita bulawa to mpo'uli': 'Kahadua-na to ntuja', kahadua-na to mpepae.'</s>
     </seg>
     <seg type="verse" id="b.JOH.4.38">
      <s id="b.JOH.4.38.1">Kuhubui-koi mpepae to bela tinuja' -ni.</s>
      <s id="b.JOH.4.38.2">Tau ntani' -na to mpotuja', koi' to mpepae wua' pobago-ra."</s>
     </seg>
     <seg type="verse" id="b.JOH.4.39">
      <s id="b.JOH.4.39.1">Hi ngata to Samaria toe, wori' tauna to mepangala' hi Yesus, apa' ra'epe lolita tobine toe we'i to mpo'uli': "Nalohu-maka hawe'ea gau' -ku."</s>
     </seg>
     <seg type="verse" id="b.JOH.4.40">
      <s id="b.JOH.4.40.1">Jadi', kahilou-rami mpohirua' -ki Yesus, pai' raperapi' bona mehani-i hi ngata-ra.</s>
      <s id="b.JOH.4.40.2">Mehani mpu'u-imi hi ree romengia.</s>
     </seg>
     <seg type="verse" id="b.JOH.4.41">
      <s id="b.JOH.4.41.1">Ngkai ree, kawoo-woria' tena pue' ngata to mepangala' hi Yesus, apa' ra'epe moto-mi lolita-na.</s>
     </seg>
     <seg type="verse" id="b.JOH.4.42">
      <s id="b.JOH.4.42.1">Ra'uli' mpo'uli' -ki tobine toei: "Wae lau kipangala' mpu'u-mi, uma muntu' ngkai lolita-nu iko-wadi.</s>
      <s id="b.JOH.4.42.2">Apa' ki'epe ntilinga moto-mi lolita-na, pai' ki'inca Kahi'a-na mpu'u-mi Magau' Tompohore manusia' ngkai huku' jeko' -ra."</s>
     </seg>
     <seg type="verse" id="b.JOH.4.43">
      <s id="b.JOH.4.43.1">Timpaliu romengia hi Samaria, Yesus mpokaliliu pomako' -na hilou hi tana' Galilea.</s>
     </seg>
     <seg type="verse" id="b.JOH.4.44">
      <s id="b.JOH.4.44.1">Ria hangkani Yesus mpo'uli': "Hadua nabi uma biasa rabila' hi ngata-na moto."</s>
     </seg>
     <seg type="verse" id="b.JOH.4.45">
      <s id="b.JOH.4.45.1">Jadi', karata-na hi Galilea, tauna mpotarima-i hante kagoe' nono-ra, apa' ria-ra wengi hi Yerusalem mpokaralai eo bohe Paskah, pai' mpohilo hante mata-ra moto-mi hawe'ea anu mekoncehi to nababehi hi ria nto'u toe.</s>
     </seg>
     <seg type="verse" id="b.JOH.4.46">
      <s id="b.JOH.4.46.1">Rata wo'o-imi Yesus hi ngata Kana hi Galilea, hi ngata pompobalia' -na ue jadi' anggur.</s>
      <s id="b.JOH.4.46.2">Uma molaa ngkai Kana toe, ria hadua topohawa' hi ngata Kapernaum, to mobago hi tomi raja, peda' gaga ana' -na.</s>
     </seg>
     <seg type="verse" id="b.JOH.4.47">
      <s id="b.JOH.4.47.1">Kana'epe-na topohawa' toei karata-na Yesus hi Galilea ngkai Yudea, hilou-imi hi ngata Kana mpohirua' -ki, na'uli' -ki: "Pue', hilou-ta hi Kapernaum, nupaka'uri' -ka-kuwo ana' -ku, apa' neo' mate-imi."</s>
     </seg>
     <seg type="verse" id="b.JOH.4.48">
      <s id="b.JOH.4.48.1">Na'uli' Yesus mpo'uli' -ki: "Ane uma-koi mpohilo tanda mekoncehi pai' anu mobaraka', uma oa' -koi mepangala'!"</s>
     </seg>
     <seg type="verse" id="b.JOH.4.49">
      <s id="b.JOH.4.49.1">Na'uli' topohawa' toei: "Pue', hilou-tamo sohi', mate mpai' ana' -ku!"</s>
     </seg>
     <seg type="verse" id="b.JOH.4.50">
      <s id="b.JOH.4.50.1">Na'uli' Yesus: "Nculii' -moko, mo'uri' -imi ana' -nu."</s>
      <s id="b.JOH.4.50.2">Napangala' mpu'u-mi topohawa' toei lolita Yesus, pai' nculii' mpu'u-imi-hawo.</s>
     </seg>
     <seg type="verse" id="b.JOH.4.51">
      <s id="b.JOH.4.51.1">Hi lengko ohea-i-pidi, ba hangkuja dua batua-na mpotomu-i, ra'uli' -ki: "Mo'uri' -imile ana' -nue!"</s>
     </seg>
     <seg type="verse" id="b.JOH.4.52">
      <s id="b.JOH.4.52.1">Napekune' -ramo: "Jaa hangkuja-i mo'uri' -e?"</s>
      <s id="b.JOH.4.52.2">Ra'uli': "Wengi, ba jaa satu mpo'eo tu, uma-ipi ngkelengi'."</s>
     </seg>
     <seg type="verse" id="b.JOH.4.53">
      <s id="b.JOH.4.53.1">Nakiwoi-mi topohawa', nto'u-na toe mpu'u-mi wengi Yesus mpo'uli' -ki: "Mo'uri' -imi ana' -nu."</s>
      <s id="b.JOH.4.53.2">Ngkai ree, topohawa' toei pai' hira' hantomia, mepangala' -ramo hi Yesus.</s>
     </seg>
     <seg type="verse" id="b.JOH.4.54">
      <s id="b.JOH.4.54.1">Toe-mi tanda mekoncehi karongkani-na to nababehi Yesus hi Galilea karata-na ngkai Yudea.</s>
     </seg>
    </div>
    <div type="chapter" id="b.JOH.5">
     <seg type="verse" id="b.JOH.5.1">
      <s id="b.JOH.5.1.1">Oti toe, nculii' -imi Yesus hilou hi Yerusalem bona mpokaralai-i eo bohe to Yahudi hi ria.</s>
     </seg>
     <seg type="verse" id="b.JOH.5.2">
      <s id="b.JOH.5.2.1">Hi Yerusalem, mohu' hi wobo' wala to rahanga' Wobo' Bima, ria wuhu', hi rala basa Yahudi hanga' -na Betesda.</s>
      <s id="b.JOH.5.2.2">Ntololikia wuhu' toe, ria lima meha' pengkawinaraa.</s>
     </seg>
     <seg type="verse" id="b.JOH.5.3">
      <s id="b.JOH.5.3.1">Hi retu, wori' tauna to peda'.</s>
      <s id="b.JOH.5.3.2">Ria towero, ria tokejo, ria topungku, ntora turu hi pengkawinaraa, ((mpopea kamojago-na ue wuhu'.</s>
     </seg>
     <seg type="verse" id="b.JOH.5.4">
      <s id="b.JOH.5.4.1">Apa' pontu-na ria mala'eka Pue' mana'u tumai hi wuhu' toe mpojago ue-na.</s>
      <s id="b.JOH.5.4.2">Pai' hema to ri'ulu mehompo hi rala wuhu' nto'u ue-na mojago, mo'uri' -i ngkai haki' to natodohaka.))</s>
     </seg>
     <seg type="verse" id="b.JOH.5.5">
      <s id="b.JOH.5.5.1">Ria hi ree hadua tomane, tolu mpulu' walu mpae-imi peda'.</s>
     </seg>
     <seg type="verse" id="b.JOH.5.6">
      <s id="b.JOH.5.6.1">Yesus mpohilo-i turu hi ree, pai' na'inca kamahae-nami peda'.</s>
      <s id="b.JOH.5.6.2">Napekune' -i: "Dota-ko mo'uri'?"</s>
     </seg>
     <seg type="verse" id="b.JOH.5.7">
      <s id="b.JOH.5.7.1">Na'uli' topeda' toei: "Pue', apa' uma-kuwo hema to mpokeni-a hilou rala wuhu' nto'u mojago ue-na.</s>
      <s id="b.JOH.5.7.2">Ke lako' hilou-a-kuwo, to ntani' -na wo'o-mi to mpori'uluhi-a."</s>
     </seg>
     <seg type="verse" id="b.JOH.5.8">
      <s id="b.JOH.5.8.1">Na'uli' Yesus mpo'uli' -ki: "Memata-moko, lulu-mi ali' -nu, pai' mako' -moko."</s>
     </seg>
     <seg type="verse" id="b.JOH.5.9">
      <s id="b.JOH.5.9.1">Kamo'uri' -nami tau toei, nalulu-mi ali' -na, pai' -i momako' -mi.</s>
      <s id="b.JOH.5.9.2">Tohe'e jadi' hi Eo Sabat, eo pepuea' -ra to Yahudi.</s>
     </seg>
     <seg type="verse" id="b.JOH.5.10">
      <s id="b.JOH.5.10.1">Toe pai' topoparenta to Yahudi mpokamaro tauna to lako' mo'uri' toei, ra'uli' -ki: "Eo Sabat-hanale toe-e lau!</s>
      <s id="b.JOH.5.10.2">Uma-ko ma'ala ngkeni ali' -nu."</s>
     </seg>
     <seg type="verse" id="b.JOH.5.11">
      <s id="b.JOH.5.11.1">Na'uli' tauna toei: "Apa' nahubui-a-kuwo tauna to mpaka'uri' -a we'i, na'uli' -ka: 'Lulu-mi ali' -nu pai' mako' -moko.'"</s>
     </seg>
     <seg type="verse" id="b.JOH.5.12">
      <s id="b.JOH.5.12.1">Rapekune' -i: "Hema-i to mpohubui-ko ngkeni ali' -nue?"</s>
     </seg>
     <seg type="verse" id="b.JOH.5.13">
      <s id="b.JOH.5.13.1">Tapi' uma na'incai kahema-na to mpaka'uri' -i, apa' Yesus uma-pi ria hi ree, mpolia' hilou-imi hi olo' tauna to wori'.</s>
     </seg>
     <seg type="verse" id="b.JOH.5.14">
      <s id="b.JOH.5.14.1">Uma mahae ngkai ree, Yesus mpohirua' -ki tauna toei hi Tomi Alata'ala, pai' na'uli' -ki: "Mo'uri' -moko, neo' -pi-hawo mpobabehi jeko', bona neo' mpai' narumpa' -ko ba napa-napa to meliu kada'a-na."</s>
     </seg>
     <seg type="verse" id="b.JOH.5.15">
      <s id="b.JOH.5.15.1">Ngkai ree, hilou-imi tauna toei mpohirua' -raka topoparenta to Yahudi, na'uli' -raka Kayesus-na to mpaka'uri' -i.</s>
     </seg>
     <seg type="verse" id="b.JOH.5.16">
      <s id="b.JOH.5.16.1">Toe pai' topoparenta to Yahudi ntepu'u mpobalinai' Yesus, apa' mepaka'uri' -i-hana hi Eo Sabat.</s>
     </seg>
     <seg type="verse" id="b.JOH.5.17">
      <s id="b.JOH.5.17.1">Yesus mpo'uli' -raka: "Tuama-ku mobago duu' eo toi, pai' Aku' wo'o kana mobago."</s>
     </seg>
     <seg type="verse" id="b.JOH.5.18">
      <s id="b.JOH.5.18.1">Ngkai ree, rahuduwukui-mi topoparenta to Yahudi mpali' ohea-ra mpopatehi-i.</s>
      <s id="b.JOH.5.18.2">Apa' uma wule' kampotiboki-na ada hi Eo Sabat, tapi' na'uli' wo'o-hana ka'Alata'ala-na Tuama-na; jadi', napopohibalia-hana woto-na hante Alata'ala.</s>
     </seg>
     <seg type="verse" id="b.JOH.5.19">
      <s id="b.JOH.5.19.1">Toe pai' na'uli' Yesus mpo'uli' -raka: "Makono mpu'u lolita-ku toi: Aku' Ana' Alata'ala, uma-a bisa mobago ntuku' konoa-ku moto.</s>
      <s id="b.JOH.5.19.2">Muntu' to kuhilo ngkai Tuama-ku, toe-mi to kupobago.</s>
      <s id="b.JOH.5.19.3">Napa-napa bago Tuama-ku, tetu wo'o-kuwo bago-ku.</s>
     </seg>
     <seg type="verse" id="b.JOH.5.20">
      <s id="b.JOH.5.20.1">Apa' Tuama-ku mpoka'ahi' -a, pai' napopohiloi-a hawe'ea to napobago.</s>
      <s id="b.JOH.5.20.2">Kakupaka'uri' -na topeda' toe ngone ria, pai' kubabehi wo'o mpai' pobago to meliu kabohe-na ngkai toe, alaa-na konce mpu'u-mokoi mpai'.</s>
     </seg>
     <seg type="verse" id="b.JOH.5.21">
      <s id="b.JOH.5.21.1">Hewa Tuama-ku mpopemata tomate pai' mpowai' -ra katuwua', wae wo'o Aku' mpowai' katuwua' hi hema-hema to kupelihi.</s>
     </seg>
     <seg type="verse" id="b.JOH.5.22">
      <s id="b.JOH.5.22.1">Tuama-ku moto uma mpobotuhi kara-kara manusia'.</s>
      <s id="b.JOH.5.22.2">Hawe'ea kuasa pompobotuhi natonu-mi hi Aku' Ana' -na.</s>
     </seg>
     <seg type="verse" id="b.JOH.5.23">
      <s id="b.JOH.5.23.1">Nababehi toe, bona hawe'ea tauna mpobila' -a hewa pompobila' -ra Tuama-ku.</s>
      <s id="b.JOH.5.23.2">Hema to uma mpobila' -a, uma wo'o-ra mpobila' Tuama-ku to mposuro-a.</s>
     </seg>
     <seg type="verse" id="b.JOH.5.24">
      <s id="b.JOH.5.24.1">"Makono mpu'u lolita-ku toi: Hema to mpo'epe lolita-ku pai' -ra mepangala' hi Pue' Ala to mposuro-a, bate mporata-ra katuwua' to lompe' duu' kahae-hae-na.</s>
      <s id="b.JOH.5.24.2">Uma-ra mpai' rahuku' sabana jeko' -ra.</s>
      <s id="b.JOH.5.24.3">Tebahaka-ramo ngkai kamatea, mporata-ramo katuwua'.</s>
     </seg>
     <seg type="verse" id="b.JOH.5.25">
      <s id="b.JOH.5.25.1">Makono mpu'u lolita-ku toi: Rata mpai' tempo-na-- pai' toi-mi tempo-na-- tauna tomate mpo'epe libu' Ana' Alata'ala, pai' hira' to mpo'epe mporata katuwua' to bo'u.</s>
     </seg>
     <seg type="verse" id="b.JOH.5.26">
      <s id="b.JOH.5.26.1">Apa' hewa Tuama-ku mobaraka' mpowai' katuwua', wae wo'o nawai' -a baraka' mpowai' katuwua'.</s>
     </seg>
     <seg type="verse" id="b.JOH.5.27">
      <s id="b.JOH.5.27.1">Nawai' wo'o-a kuasa mpobotuhi kara-kara manusia', apa' Aku' Ana' Manusia'.</s>
     </seg>
     <seg type="verse" id="b.JOH.5.28">
      <s id="b.JOH.5.28.1">"Neo' nipokakonce lolita-ku toi, apa' rata mpai' tempo-na hawe'ea tauna to hi rala daeo' mpo'epe libu' -ku,</s>
     </seg>
     <seg type="verse" id="b.JOH.5.29">
      <s id="b.JOH.5.29.1">pai' -ra memata ngkai daeo' -ra.</s>
      <s id="b.JOH.5.29.2">To mpobabehi gau' to lompe' rapopemata bona mporata katuwua' to lompe'.</s>
      <s id="b.JOH.5.29.3">To mpobabehi gau' to dada'a rapopemata bona rahuku'.</s>
     </seg>
     <seg type="verse" id="b.JOH.5.30">
      <s id="b.JOH.5.30.1">"Aku', uma-a bisa mpobabehi napa-napa ntuku' konoa-ku moto.</s>
      <s id="b.JOH.5.30.2">Kubotuhi ntuku' to nahawai' -ka Alata'ala.</s>
      <s id="b.JOH.5.30.3">Pobotuhi-ku monoa', apa' uma-a mpotuku' dota-ku moto, mpotuku' -a kadota-na Pue' Ala to mposuro-a.</s>
     </seg>
     <seg type="verse" id="b.JOH.5.31">
      <s id="b.JOH.5.31.1">"Ane ke Aku' moto-wadi to mpo'uli' ka'Aku' -na suro Alata'ala, pai' uma ria tau ntani' -na to mposabii' -a, uma ni'incai ba makono lolita-ku ba uma-di.</s>
     </seg>
     <seg type="verse" id="b.JOH.5.32">
      <s id="b.JOH.5.32.1">Tapi' ria moto kahadua-na to mposabii' -a, pai' ku'inca kamakono-na posabi' -na toe.</s>
     </seg>
     <seg type="verse" id="b.JOH.5.33">
      <s id="b.JOH.5.33.1">Koi' mpohubui doo-ni hilou hi Yohanes Topeniu' wengi, pai' na'uli' -miraka posabi' -na.</s>
      <s id="b.JOH.5.33.2">Napa to na'uli' toe, bate makono omea.</s>
     </seg>
     <seg type="verse" id="b.JOH.5.34">
      <s id="b.JOH.5.34.1">Aga kakoo-kono-na uma kuparaluu posabi' ngkai manusia'.</s>
      <s id="b.JOH.5.34.2">Kupopokiwoii-koi lolita-na Yohanes toe-e, bona mporata-koi kalompea'.</s>
     </seg>
     <seg type="verse" id="b.JOH.5.35">
      <s id="b.JOH.5.35.1">Yohanes toei hewa lampu to mehini pai' ngkeni kabajaa-na hi koi'.</s>
      <s id="b.JOH.5.35.2">Pai' koi', goe' lia moto-koi mpo'epe lolita-na.</s>
      <s id="b.JOH.5.35.3">Aga kagoe' -ni tetu hampai' -wadi.</s>
     </seg>
     <seg type="verse" id="b.JOH.5.36">
      <s id="b.JOH.5.36.1">"Aga Aku', ria-ka-kuna sabi' to mpakanoto kahema-ku, pai' sabi' toei meliu ngkai posabi' -na Yohanes.</s>
      <s id="b.JOH.5.36.2">Ane ninaa lompe' pobago-ku, toe-mile to mposabii' kahema-kue.</s>
      <s id="b.JOH.5.36.3">Napa to kupobago hewa toe lau, pobago to nahawai' -ka Tuama-ku bona kuposipolea.</s>
      <s id="b.JOH.5.36.4">Pobago-ku toi-mi to mpakanoto ka'Aku' -na suro Tuama-ku.</s>
     </seg>
     <seg type="verse" id="b.JOH.5.37">
      <s id="b.JOH.5.37.1">Pai' meliu ngkai toe, Tuama-ku to mposuro-a, Hi'a moto-mi jadi' sabi' -ku mpo'uli' kahema-ku.</s>
      <s id="b.JOH.5.37.2">Tapi' koi', ko'ia hangkania ni'epei libu' -na, ko'ia nihiloi lence-na.</s>
     </seg>
     <seg type="verse" id="b.JOH.5.38">
      <s id="b.JOH.5.38.1">Lolita-na uma nitimamahi hi rala nono-ni, apa' uma-koi mepangala' hi Aku' to nasuro.</s>
     </seg>
     <seg type="verse" id="b.JOH.5.39">
      <s id="b.JOH.5.39.1">Koi' mpewulihi' ihi' Buku Tomoroli', apa' ni'uli' mporata-koi katuwua' to lompe' duu' kahae-hae-na ngkai Buku Tomoroli' toe.</s>
      <s id="b.JOH.5.39.2">Hiaa' Buku Tomoroli' moto wo'o-mi to mpotompo'wiwi-a.</s>
     </seg>
     <seg type="verse" id="b.JOH.5.40">
      <s id="b.JOH.5.40.1">Aga nau' wae, uma oa' -koi dota tumai hi Aku', bona mporata katuwua' to lompe' toe.</s>
     </seg>
     <seg type="verse" id="b.JOH.5.41">
      <s id="b.JOH.5.41.1">"Uma-a mpopebila' hi manusia'.</s>
     </seg>
     <seg type="verse" id="b.JOH.5.42">
      <s id="b.JOH.5.42.1">Apa' ku'inca moto-koi, ka'uma-na ria ahi' -ni hi Alata'ala.</s>
     </seg>
     <seg type="verse" id="b.JOH.5.43">
      <s id="b.JOH.5.43.1">Katumai-ku toi, mpokeni-a hanga' -na Tuama-ku, aga uma-koi dota mpotarima-a.</s>
      <s id="b.JOH.5.43.2">Ane ria to tumai mpokeni hanga' -ra moto-wadi, nitarima lau-ra.</s>
     </seg>
     <seg type="verse" id="b.JOH.5.44">
      <s id="b.JOH.5.44.1">Beiwa kamepangala' -ni hi Aku' -e, apa' doko' rabila' doo-wadi-koi, uma-koi mpali' pebila' to ngkai Alata'ala to Hadudua.</s>
     </seg>
     <seg type="verse" id="b.JOH.5.45">
      <s id="b.JOH.5.45.1">Aga neo' ni'uli' wae, Aku' mpai' to mpakilu-koi hi Tuama-ku.</s>
      <s id="b.JOH.5.45.2">Nabi Musa moto-mi to mpakilu-koi.</s>
      <s id="b.JOH.5.45.3">Ni'uli' -koina ngkai petuku' -ni hi hawa' Musa pai' -koi mporata kalompea'.</s>
     </seg>
     <seg type="verse" id="b.JOH.5.46">
      <s id="b.JOH.5.46.1">Tapi' ane bongko nipangala' mpu'u-i Musa, tantu nipangala' wo'o-a Aku' -e, apa' napa to na'uki' Musa, Aku' -mi kadungkua-na.</s>
     </seg>
     <seg type="verse" id="b.JOH.5.47">
      <s id="b.JOH.5.47.1">Bangku' to na'uki' Musa uma nipangala', peliu-liu-nami ka'uma-na nipangala' lolita-ku."</s>
     </seg>
    </div>
    <div type="chapter" id="b.JOH.6">
     <seg type="verse" id="b.JOH.6.1">
      <s id="b.JOH.6.1.1">Oti toe, hilou-imi Yesus hi dipo Rano Galilea, to rahanga' wo'o Rano Tiberias.</s>
     </seg>
     <seg type="verse" id="b.JOH.6.2">
      <s id="b.JOH.6.2.1">Wori' lia tauna mpotuku' -i, apa' rahilo hawe'ea tanda mekoncehi to nababehi, mpaka'uri' topeda'.</s>
     </seg>
     <seg type="verse" id="b.JOH.6.3">
      <s id="b.JOH.6.3.1">Manake' -i lou hi panapa bulu' hante ana'guru-na, pai' mohura-imi hi ree.</s>
     </seg>
     <seg type="verse" id="b.JOH.6.4">
      <s id="b.JOH.6.4.1">Nto'u toe, neo' rata-mi eo bohe agama Yahudi to rahanga' Eo Paskah.</s>
     </seg>
     <seg type="verse" id="b.JOH.6.5">
      <s id="b.JOH.6.5.1">Yesus mponaa ntololikia-na, nahilo-hawo, mo'iko-ra-damo tauna tumai mpomohui' -i.</s>
      <s id="b.JOH.6.5.2">Na'uli' mpo'uli' -ki Filipus: "Hiapa-ta me'oli pongkoni', tapokoni' -raka tauna to wori' toera lau?"</s>
     </seg>
     <seg type="verse" id="b.JOH.6.6">
      <s id="b.JOH.6.6.1">(Kakoo-kono-na, na'inca ami' moto-mi napa mpai' to nababehi.</s>
      <s id="b.JOH.6.6.2">Napekune' hewa toe hi Filipus, apa' doko' naponciloi pepangala' -na.)</s>
     </seg>
     <seg type="verse" id="b.JOH.6.7">
      <s id="b.JOH.6.7.1">Na'uli' Filipus: "Nau' ro'atu doi pera' tapope'oli-ki pongkoni' pai' butu dua-ra tawai' hore hangkedi' -wadi, uma oa' hono'."</s>
     </seg>
     <seg type="verse" id="b.JOH.6.8">
      <s id="b.JOH.6.8.1">Ngkai ree, hadua ana'guru-na to rahanga' Andreas, ompi' -na Simon Petrus, mpo'uli':</s>
     </seg>
     <seg type="verse" id="b.JOH.6.9">
      <s id="b.JOH.6.9.1">"Ohe'i hadua ana' to mobokui lima meha' roti pai' tinapa uru roma'a, aga napa-mile kalaua-na hi tauna to wori' hewa toe-e lau?"</s>
     </seg>
     <seg type="verse" id="b.JOH.6.10">
      <s id="b.JOH.6.10.1">Na'uli' Yesus: "Hubui-ramo mohura!"</s>
      <s id="b.JOH.6.10.2">Jadi' mohura-ramo hi kowo' raponcawa ali', apa' wori' kowo' hi ree.</s>
      <s id="b.JOH.6.10.3">Hi olo' ntodea toe, ria ba lima ncobu paka' tomane.</s>
     </seg>
     <seg type="verse" id="b.JOH.6.11">
      <s id="b.JOH.6.11.1">Ngkai ree, na'ala' -mi roti, na'uli' tarima kasi hi Alata'ala, pai' nabagi-bagi hi tauna to wori' to mohura.</s>
      <s id="b.JOH.6.11.2">Hewa toe wo'o pompobabehi-na hante bau' uru.</s>
      <s id="b.JOH.6.11.3">Ngkoni' -ramo omea duu' -ra bohu.</s>
     </seg>
     <seg type="verse" id="b.JOH.6.12">
      <s id="b.JOH.6.12.1">Bohu-ramo omea, na'uli' Yesus hi ana'guru-na: "Rumpu-koi toro-na, bona neo' ria to rakerei."</s>
     </seg>
     <seg type="verse" id="b.JOH.6.13">
      <s id="b.JOH.6.13.1">Rarumpu mpu'u-mi, hampulu' roluncu-pi toro-na ngkai lima meha' roti to rakoni' tauna to wori' we'i.</s>
     </seg>
     <seg type="verse" id="b.JOH.6.14">
      <s id="b.JOH.6.14.1">Karahilo-na ntodea tanda mekoncehi tohe'e, momepololitai-ramo, ra'uli': "Hi'a mpu'u-mi-tawo' nabi to rajanci owi-e, to ra'uli' rata mpai' hi dunia' toi-e!"</s>
     </seg>
     <seg type="verse" id="b.JOH.6.15">
      <s id="b.JOH.6.15.1">Jadi', ria patuju-ra doko' mpewuku-i jadi' magau' -ra.</s>
      <s id="b.JOH.6.15.2">Kana'inca-na Yesus patuju-ra toe, malai-imi ngkai ree hilou hi bulu' -na.</s>
     </seg>
     <seg type="verse" id="b.JOH.6.16">
      <s id="b.JOH.6.16.1">Ncimonou' tohe'e, mana'u-ramo ana'guru-na hilou hi rano mpopea-i.</s>
     </seg>
     <seg type="verse" id="b.JOH.6.17">
      <s id="b.JOH.6.17.1">Rapopea duu' mobengi, ko'ia oa' -i rata.</s>
      <s id="b.JOH.6.17.2">Jadi', mosakaya moto-ramo hilou mpotoa' ngata Kapernaum.</s>
     </seg>
     <seg type="verse" id="b.JOH.6.18">
      <s id="b.JOH.6.18.1">Bula-ra mosakaya toe, rata ngolu' bohe mporumpa' -ra, alaa-na bohe balumpa hi rano.</s>
     </seg>
     <seg type="verse" id="b.JOH.6.19">
      <s id="b.JOH.6.19.1">Lima ba ono kilo-ramo ngkai talinti, rahilo-rawo, etu-imi tumai Yesus momako' hi lolo ue mpototopa-ra.</s>
      <s id="b.JOH.6.19.2">Aga uma ra'incai Kayesus-na.</s>
      <s id="b.JOH.6.19.3">Me'eka' lia-ramo.</s>
     </seg>
     <seg type="verse" id="b.JOH.6.20">
      <s id="b.JOH.6.20.1">Na'uli' Yesus: "Neo' me'eka'!</s>
      <s id="b.JOH.6.20.2">Aku' -mile toi-e."</s>
     </seg>
     <seg type="verse" id="b.JOH.6.21">
      <s id="b.JOH.6.21.1">Mpo'epe toe-di, goe' -ramo mpodoa Yesus hi rala sakaya.</s>
      <s id="b.JOH.6.21.2">Pesua' -na Yesus hi rala sakaya, rata-ramo hi wiwi' talinti to ratoa'.</s>
     </seg>
     <seg type="verse" id="b.JOH.6.22">
      <s id="b.JOH.6.22.1">Kampeneo-na, wori' tauna hi dipo rano mpopali' Yesus, ra'uli': "Hiapa-imidie?</s>
      <s id="b.JOH.6.22.2">Uma-idi mohawi' sakaya dohe ana'guru-nae ngone.</s>
      <s id="b.JOH.6.22.3">Hiaa' uma ria sakaya ntani' -na hi rei ngone, muntu' sakaya to rahawi' ana'guru-na-wadi."</s>
     </seg>
     <seg type="verse" id="b.JOH.6.23">
      <s id="b.JOH.6.23.1">Ngkai ree, rata wo'o tauna ngkai ngata Tiberias hi rala sakaya-ra, pai' -ra mencore mohu' hi pongkonia' -ra ntodea wengi, to mpokoni' roti to nagane' Pue' Yesus.</s>
     </seg>
     <seg type="verse" id="b.JOH.6.24">
      <s id="b.JOH.6.24.1">Kara'inca-na ntodea ka'uma-napi ria Yesus hi ree, ntahawe' ana'guru-na uma wo'o-pi ria, mosakaya wo'o-ramo-rawo hilou hi Kapernaum mpopali' -i.</s>
     </seg>
     <seg type="verse" id="b.JOH.6.25">
      <s id="b.JOH.6.25.1">Karata-ra ntodea hi dipo rano mpohirua' -ki Yesus, rapekune' -i: "Nto'uma-ko rata hi rehe'i-e, Guru?"</s>
     </seg>
     <seg type="verse" id="b.JOH.6.26">
      <s id="b.JOH.6.26.1">Na'uli' Yesus: "Makono mpu'u lolita-ku toi: Ku'inca moto-le patuju-ni mpali' -ae.</s>
      <s id="b.JOH.6.26.2">Uma ba kani'inca-na batua-na tanda mekoncehi to kubabehi.</s>
      <s id="b.JOH.6.26.3">Nipali' -ale apa' bohu-mokoi kupokoni'.</s>
     </seg>
     <seg type="verse" id="b.JOH.6.27">
      <s id="b.JOH.6.27.1">Neo' -koi mobago mpali' pongkoni' to sohi' oti pai' waha'.</s>
      <s id="b.JOH.6.27.2">Mobago-koi mpali' pongkoni' to uma ria kawahaa' -na pai' to mpowai' katuwua' to lompe' duu' kahae-hae-na.</s>
      <s id="b.JOH.6.27.3">Aku' Ana' Manusia' to mpowai' -koi pongkoni' tohe'e, apa' Alata'ala to Tuama mpotudo' ka'Aku' -nami to napelihi pai' to napokono."</s>
     </seg>
     <seg type="verse" id="b.JOH.6.28">
      <s id="b.JOH.6.28.1">Mepekune' -ra ntodea: "Napa to kana kipobago bona pobago-kai ntuku' konoa Alata'ala?"</s>
     </seg>
     <seg type="verse" id="b.JOH.6.29">
      <s id="b.JOH.6.29.1">Na'uli' Yesus: "Toi-mile pobago to napokono Alata'ala-e: mepangala' hi Aku' to nasuro."</s>
     </seg>
     <seg type="verse" id="b.JOH.6.30">
      <s id="b.JOH.6.30.1">Ra'uli' wo'o-mi ntodea: "Ane wae, tanda napa to nupopohiloi-kakai, bona kipangala' -ko kangkai Alata'ala-na mpu'u-ko?</s>
      <s id="b.JOH.6.30.2">Napa to nubabehi?</s>
     </seg>
     <seg type="verse" id="b.JOH.6.31">
      <s id="b.JOH.6.31.1">Wai' -ka-kaiwo pongkoni', hewa to rakoni' ntu'a-ta owi.</s>
      <s id="b.JOH.6.31.2">Bula-ra hi papada to wao', ngkoni' -ra pongkoni' to rahanga' manna, hewa to te'uki' hi rala Buku Tomoroli': 'Nawai' -ra pongkoni' ngkai suruga.'"</s>
     </seg>
     <seg type="verse" id="b.JOH.6.32">
      <s id="b.JOH.6.32.1">Na'uli' Yesus: "Makono mpu'u lolita-ku toi: Bela nabi Musa owi to mpowai' pongkoni' ngkai suruga.</s>
      <s id="b.JOH.6.32.2">Tempo toi-e, Tuama-ku-hana to mpowai' -koi pongkoni' to mpu'u-mpu'u ngkai suruga.</s>
     </seg>
     <seg type="verse" id="b.JOH.6.33">
      <s id="b.JOH.6.33.1">Pongkoni' to nawai' Alata'ala, batua-na, to mana'u tumai ngkai suruga pai' to mpowai' katuwua' hi manusia'."</s>
     </seg>
     <seg type="verse" id="b.JOH.6.34">
      <s id="b.JOH.6.34.1">Ra'uli' -ki ntodea: "Ane wae, wai' -ka-kaiwo pongkoni' tetu butu-butu eo-na!"</s>
     </seg>
     <seg type="verse" id="b.JOH.6.35">
      <s id="b.JOH.6.35.1">Na'uli' Yesus: "Aku' toi-mi pongkoni' to mpowai' katuwua'.</s>
      <s id="b.JOH.6.35.2">Hema to tumai hi Aku' uma-rapa mo'oro', pai' hema to mepangala' hi Aku' uma-rapa ngkamara, duu' kahae-hae-na.</s>
     </seg>
     <seg type="verse" id="b.JOH.6.36">
      <s id="b.JOH.6.36.1">Aga hewa to ku'uli' we'i, nau' nihilo-ama, uma oa' -a nipangala'.</s>
     </seg>
     <seg type="verse" id="b.JOH.6.37">
      <s id="b.JOH.6.37.1">Hawe'ea tauna to nawai' -maka Tuama-ku, bate tumai hi Aku'.</s>
      <s id="b.JOH.6.37.2">Pai' hema-hema to tumai hi Aku', bate kutarima-i pai' uma-i kupopalai.</s>
     </seg>
     <seg type="verse" id="b.JOH.6.38">
      <s id="b.JOH.6.38.1">Apa' tumai-a ngkai suruga, uma mpobabehi konoa-ku moto.</s>
      <s id="b.JOH.6.38.2">Tumai-a mpobabehi konoa-na Alata'ala to mposuro-a.</s>
     </seg>
     <seg type="verse" id="b.JOH.6.39">
      <s id="b.JOH.6.39.1">Toi-mi konoa-na: bona ngkai hawe'ea tauna to nawai' -ka, neo' mpai' ria haduaa to moronto, bate kupopemata-ra omea hi Eo Kiama.</s>
     </seg>
     <seg type="verse" id="b.JOH.6.40">
      <s id="b.JOH.6.40.1">Toi-mi konoa Tuama-ku: bona hawe'ea to mpohilo pai' to mepangala' hi Aku' Ana' -na mporata katuwua' to lompe' duu' kahae-hae-na, pai' kupopemata-ra hi Eo Kiama."</s>
     </seg>
     <seg type="verse" id="b.JOH.6.41">
      <s id="b.JOH.6.41.1">Ngkai ree, mparangkunutia-ramo to Yahudi, apa' na'uli' -hana Yesus, Hi'a-mi pongkoni' to mana'u tumai ngkai suruga.</s>
     </seg>
     <seg type="verse" id="b.JOH.6.42">
      <s id="b.JOH.6.42.1">Momepololitai-ramo ra'uli': "Ah, Hi'a toe-le Yesus, ana' Yusuf.</s>
      <s id="b.JOH.6.42.2">Ta'inca moto tina-na pai' tuama-na.</s>
      <s id="b.JOH.6.42.3">Napa-di-hana pai' na'uli' ngkai suruga-ie?"</s>
     </seg>
     <seg type="verse" id="b.JOH.6.43">
      <s id="b.JOH.6.43.1">Na'uli' Yesus mpo'uli' -raka: "Neo' -koi ngkunuti.</s>
     </seg>
     <seg type="verse" id="b.JOH.6.44">
      <s id="b.JOH.6.44.1">Uma ria haduaa to ma'ala tumai hi Aku', ane uma-ra nakeni Tuama-ku to mposuro-a.</s>
      <s id="b.JOH.6.44.2">Pai' kupopemata-ra omea hi Eo Kiama.</s>
     </seg>
     <seg type="verse" id="b.JOH.6.45">
      <s id="b.JOH.6.45.1">Hi rala sura nabi-nabi owi te'uki' hewa toi: 'Alata'ala mpotudui' hawe'ea topetuku' -na.'</s>
      <s id="b.JOH.6.45.2">Jadi', hawe'ea tauna to mpo'epe pai' mpotarima tudui' -na Tuama-ku, bate tumai-ra hi Aku'.</s>
     </seg>
     <seg type="verse" id="b.JOH.6.46">
      <s id="b.JOH.6.46.1">Aga neo' ni'uli' wae, ria mpu'u-ramo to mpohilo Tuama-ku.</s>
      <s id="b.JOH.6.46.2">Muntu' Aku' -wadi to mpohilo-i, apa' Aku' ngkai Alata'ala-a-kuna.</s>
     </seg>
     <seg type="verse" id="b.JOH.6.47">
      <s id="b.JOH.6.47.1">Makono mpu'u lolita-ku toi: hema to mepangala' hi Aku', mporata-ramo katuwua' to lompe' duu' kahae-hae-na.</s>
     </seg>
     <seg type="verse" id="b.JOH.6.48">
      <s id="b.JOH.6.48.1">Aku' -mi pongkoni' to mpowai' katuwua'.</s>
     </seg>
     <seg type="verse" id="b.JOH.6.49">
      <s id="b.JOH.6.49.1">"Pongkoni' to rahanga' manna to rakoni' ntu'a-ni owi hi papada to wao' uma mpowai' katuwua', apa' mate omea moto-ra.</s>
     </seg>
     <seg type="verse" id="b.JOH.6.50">
      <s id="b.JOH.6.50.1">Aga uma hewa toe ane pongkoni' to mana'u tumai ngkai suruga.</s>
      <s id="b.JOH.6.50.2">Hema-hema to ngkoni' pongkoni' toi, uma-ra mate.</s>
     </seg>
     <seg type="verse" id="b.JOH.6.51">
      <s id="b.JOH.6.51.1">Aku' toi-mi pongkoni' to mana'u tumai ngkai suruga, pongkoni' to tuwu'.</s>
      <s id="b.JOH.6.51.2">Tauna to ngkoni' pongkoni' toi tuwu' duu' kahae-hae-na.</s>
      <s id="b.JOH.6.51.3">Pongkoni' to tuwu' tohe'i, batua-na woto-ku to kupewai' bona manusia' mporata katuwua'."</s>
     </seg>
     <seg type="verse" id="b.JOH.6.52">
      <s id="b.JOH.6.52.1">Kara'epe-na to Yahudi lolita-na Yesus toe, momehono' -ramo himpau hira', ra'uli': "Beiwa-i ma'ala mpewai' woto-na hi kita' bona takoni' -e?"</s>
     </seg>
     <seg type="verse" id="b.JOH.6.53">
      <s id="b.JOH.6.53.1">Toe pai' na'uli' -raka: "Makono mpu'u lolita-ku toi: Ane uma nikoni' woto-ku, Aku' Ana' Manusia', pai' uma ni'inu raa' -ku, uma-koi mporata katuwua' kao' -ni.</s>
     </seg>
     <seg type="verse" id="b.JOH.6.54">
      <s id="b.JOH.6.54.1">Tauna to ngkoni' woto-ku pai' nginu raa' -ku, mporata-ramo katuwua' to lompe' duu' kahae-hae-na, pai' kupopemata-ra hi Eo Kiama.</s>
     </seg>
     <seg type="verse" id="b.JOH.6.55">
      <s id="b.JOH.6.55.1">Apa' woto-ku pongkoni' mpu'u, pai' raa' -ku ininu mpu'u.</s>
     </seg>
     <seg type="verse" id="b.JOH.6.56">
      <s id="b.JOH.6.56.1">Tauna to ngkoni' woto-ku pai' nginu raa' -ku, tida-ra hintuwu' hante Aku', pai' Aku' hante hira'.</s>
     </seg>
     <seg type="verse" id="b.JOH.6.57">
      <s id="b.JOH.6.57.1">"Tuama-ku to mposuro-a, Hi'a-mi pehupaa' katuwua', pai' Aku' tuwu' ngkai Hi'a.</s>
      <s id="b.JOH.6.57.2">Wae wo'o tauna to ngkoni' woto-ku, mporata-ra katuwua' ngkai Aku'.</s>
     </seg>
     <seg type="verse" id="b.JOH.6.58">
      <s id="b.JOH.6.58.1">Toi mpu'u-mile pongkoni' to mana'u ngkai suruga-e, uma hewa manna to rakoni' ntu'a-ni owi.</s>
      <s id="b.JOH.6.58.2">Nau' -ra ngkoni' manna toe, bate mate oa' -ra.</s>
      <s id="b.JOH.6.58.3">Tapi' tauna to ngkoni' pongkoni' toi-e, tuwu' -ra duu' kahae-hae-na."</s>
     </seg>
     <seg type="verse" id="b.JOH.6.59">
      <s id="b.JOH.6.59.1">Yesus mpololita hawe'ea toe nto'u petudui' -na hi tomi posampayaa hi Kapernaum.</s>
     </seg>
     <seg type="verse" id="b.JOH.6.60">
      <s id="b.JOH.6.60.1">Kampo'epe-ra lolita Yesus toe we'i, wori' topetuku' -na mpo'uli': "Ah!</s>
      <s id="b.JOH.6.60.2">Mokoro rahi tudui' toe-e.</s>
      <s id="b.JOH.6.60.3">Hema mpai' to mpokule' mpotuku'!"</s>
     </seg>
     <seg type="verse" id="b.JOH.6.61">
      <s id="b.JOH.6.61.1">Ntaa' na'inca moto-di Yesus kangkunuti-ra topetuku' -nae.</s>
      <s id="b.JOH.6.61.2">Toe pai' na'uli' -raka: "Ha nipokedi' nono mpo'epe tudui' -ku we'i?</s>
     </seg>
     <seg type="verse" id="b.JOH.6.62">
      <s id="b.JOH.6.62.1">Ane wae-di, beiwa mpai' ane nihilo-apa, Aku' Ana' Manusia', ngkahe' nculii' hilou hi po'ohaa' -ku ami'?</s>
     </seg>
     <seg type="verse" id="b.JOH.6.63">
      <s id="b.JOH.6.63.1">Inoha' Alata'ala-hana to mpowai' katuwua'.</s>
      <s id="b.JOH.6.63.2">Kuasa manusia' uma ria kalaua-na.</s>
      <s id="b.JOH.6.63.3">Lolita to kupohowa' -kokoi mehuwu ngkai Inoha' Alata'ala pai' mpowai' katuwua'.</s>
     </seg>
     <seg type="verse" id="b.JOH.6.64">
      <s id="b.JOH.6.64.1">Aga nau' wae, ria moto-koi hantongo' to uma mepangala'."</s>
      <s id="b.JOH.6.64.2">Yesus mpo'uli' hewa toe apa' na'inca ami' -mi ngkai lomo' -na kahema-ra to uma mepangala' hi Hi'a, pai' na'inca wo'o kahema-na mpai' to mpobalu' -i hi bali' -na.</s>
     </seg>
     <seg type="verse" id="b.JOH.6.65">
      <s id="b.JOH.6.65.1">Na'uli' wo'o-mi Yesus: "Toe pai' ku'uli' -mi we'i, uma haduaa to ma'ala tumai hi Aku' ane uma-ra napiliu Tuama-ku."</s>
     </seg>
     <seg type="verse" id="b.JOH.6.66">
      <s id="b.JOH.6.66.1">Ntepu'u ngkai tempo toe, wori' topetuku' -na Yesus mpalahii-i.</s>
      <s id="b.JOH.6.66.2">Uma-rapa dota mpotuku' -i.</s>
     </seg>
     <seg type="verse" id="b.JOH.6.67">
      <s id="b.JOH.6.67.1">Jadi', mepekune' wo'o-imi hi ana'guru-na to hampulu' rodua, na'uli': "Ha malai wo'o-koi mpai' koi' -e?"</s>
     </seg>
     <seg type="verse" id="b.JOH.6.68">
      <s id="b.JOH.6.68.1">Na'uli' Simon Petrus: "Ha hilou hi hema-makai mpai' Pue'?</s>
      <s id="b.JOH.6.68.2">Iko-wadi to mpohowa' lolita to mpowai' katuwua' to lompe' duu' kahae-hae-na.</s>
     </seg>
     <seg type="verse" id="b.JOH.6.69">
      <s id="b.JOH.6.69.1">Kipangala' -mi pai' ki'inca ka'Iko-na Suro to moroli' ngkai Alata'ala."</s>
     </seg>
     <seg type="verse" id="b.JOH.6.70">
      <s id="b.JOH.6.70.1">Na'uli' Yesus: "Aku' moto-mile to mpelihi-koi to hampulu' rodua toi-e.</s>
      <s id="b.JOH.6.70.2">Nau' wae, hadua ngkai koi' mewali seta mpai'."</s>
     </seg>
     <seg type="verse" id="b.JOH.6.71">
      <s id="b.JOH.6.71.1">To natoa' Yesus, Yudas ana' Simon Iskariot.</s>
      <s id="b.JOH.6.71.2">Apa' nau' Yudas hadua ngkai ana'guru-na to hampulu' rodua, hi'a mpai' to mpobalu' Yesus hi bali' -na.</s>
     </seg>
    </div>
    <div type="chapter" id="b.JOH.7">
     <seg type="verse" id="b.JOH.7.1">
      <s id="b.JOH.7.1.1">Oti toe, Yesus modao' hi tana' Galilea.</s>
      <s id="b.JOH.7.1.2">Uma-ipi dota hilou hi tana' Yudea, apa' topoparenta to Yahudi hi ria doko' mpopatehi-i.</s>
     </seg>
     <seg type="verse" id="b.JOH.7.2">
      <s id="b.JOH.7.2.1">Nto'u toe, neo' rata-mi eo bohe to Yahudi to rahanga' Posusa' Pobamaru'.</s>
     </seg>
     <seg type="verse" id="b.JOH.7.3">
      <s id="b.JOH.7.3.1">Jadi', ompi' -na Yesus mpobawai-i hilou hi Yudea mpokaralai eo bohe toe, ra'uli' -ki: "Neo' -hawo ntora hi rehe'i!</s>
      <s id="b.JOH.7.3.2">Hilou-tamo hi Yudea, bona topetuku' -nu mpohilo anu mekoncehi to nubabehi.</s>
     </seg>
     <seg type="verse" id="b.JOH.7.4">
      <s id="b.JOH.7.4.1">Uma-ko mpai' jadi' tau bohe ane ntora hi rehe'i-wadi-ko.</s>
      <s id="b.JOH.7.4.2">Ane mpobabehi anu mekoncehi mpu'u-ko, popohiloi hawe'ea tauna hi dunia'!"</s>
     </seg>
     <seg type="verse" id="b.JOH.7.5">
      <s id="b.JOH.7.5.1">Hewa toe-mi lolita-ra ompi' -na Yesus, apa' uma wo'o-ra-rawo mepangala' hi Hi'a.</s>
     </seg>
     <seg type="verse" id="b.JOH.7.6">
      <s id="b.JOH.7.6.1">Na'uli' Yesus mpo'uli' -raka: "Ko'ia rata tempo-na kupopehuwu woto-ku.</s>
      <s id="b.JOH.7.6.2">Ane koi' -koina, uma beiwa ba nto'uma-koi hilou hi Yerusalem,</s>
     </seg>
     <seg type="verse" id="b.JOH.7.7">
      <s id="b.JOH.7.7.1">apa' uma ria tauna to mpokahuku' -koi.</s>
      <s id="b.JOH.7.7.2">Aku' -e, rapokahuku' -a-kuna tauna to dada'a hi dunia' toi, apa' ntora ku'uli' -raka kadada'a kehi-ra.</s>
     </seg>
     <seg type="verse" id="b.JOH.7.8">
      <s id="b.JOH.7.8.1">Meri'ulu-mokoi hilou hi posusaa' toe ria.</s>
      <s id="b.JOH.7.8.2">Aku', ko'ia-a-kuna hilou, apa' ko'ia rata tempo-ku."</s>
     </seg>
     <seg type="verse" id="b.JOH.7.9">
      <s id="b.JOH.7.9.1">Wae-mi lolita Yesus hi ompi' -na, pai' tida moto-imi hi Galilea.</s>
     </seg>
     <seg type="verse" id="b.JOH.7.10">
      <s id="b.JOH.7.10.1">Hilou mpu'u-ramo ompi' -na Yesus hi Yerusalem bona mpokaralai Posusa' Pobamaru' hi ria.</s>
      <s id="b.JOH.7.10.2">Ntaa' metuku' bongo moto-idi-hawo Yesus-e, aga hadudua-na bona neo' ra'incai ntodea.</s>
     </seg>
     <seg type="verse" id="b.JOH.7.11">
      <s id="b.JOH.7.11.1">Hi posusaa' toe, topoparenta to Yahudi ntora mpopali' -i, ra'uli': "Hiapa-imidi Yesus-e?"</s>
     </seg>
     <seg type="verse" id="b.JOH.7.12">
      <s id="b.JOH.7.12.1">Pai' ntodea wo'o, mparanusi-ramo mpotompo'wiwi-i.</s>
      <s id="b.JOH.7.12.2">Ria-ra to mpo'uli': "Tauna to lompe' moto-i-hawo."</s>
      <s id="b.JOH.7.12.3">Hantongo' wo'o mpo'uli': "Uma-di!</s>
      <s id="b.JOH.7.12.4">Topebagiu-i-hana!"</s>
     </seg>
     <seg type="verse" id="b.JOH.7.13">
      <s id="b.JOH.7.13.1">Tapi' uma haduaa to daho' mpolonto', apa' me'eka' wo'o-ra wa hi topoparenta to Yahudi.</s>
     </seg>
     <seg type="verse" id="b.JOH.7.14">
      <s id="b.JOH.7.14.1">Pentongoa' posusa' tohe'e, Yesus mesua' hi rala Tomi Alata'ala, pai' natepu'u-mi metudui'.</s>
     </seg>
     <seg type="verse" id="b.JOH.7.15">
      <s id="b.JOH.7.15.1">Konce-ra topoparenta to Yahudi mpo'epe tudui' -na, ra'uli': "Beiwa pai' na'inca ihi' Buku Tomoroli', bo uma-i-hawo mosikola-e?"</s>
     </seg>
     <seg type="verse" id="b.JOH.7.16">
      <s id="b.JOH.7.16.1">Na'uli' Yesus mpo'uli' -raka: "To kutudui' -kokoile, tudui' ngkai Alata'ala to mposuro-a, bela tudui' -ku moto.</s>
     </seg>
     <seg type="verse" id="b.JOH.7.17">
      <s id="b.JOH.7.17.1">Hema to doko' mpobabehi konoa Alata'ala, ra'inca mpai' kangkaiapa-na tudui' -ku toi, ba ngkai Alata'ala mpu'u-di ba lolita-ku moto-wadi.</s>
     </seg>
     <seg type="verse" id="b.JOH.7.18">
      <s id="b.JOH.7.18.1">Tauna to mpokeni lolita-na moto, mpope'une' -i-wadi.</s>
      <s id="b.JOH.7.18.2">Tapi' tauna to mpali' karabilaa' -na Alata'ala to mposuro-i, tauna to monoa' -i, uma ria pebagiua-na.</s>
     </seg>
     <seg type="verse" id="b.JOH.7.19">
      <s id="b.JOH.7.19.1">Nabi Musa owi mpowai' -koi Atura Pue'.</s>
      <s id="b.JOH.7.19.2">Tapi' uma-koi ria haduaa to mpotuku' Atura toe.</s>
      <s id="b.JOH.7.19.3">Napa pai' doko' nipatehi-a?"</s>
     </seg>
     <seg type="verse" id="b.JOH.7.20">
      <s id="b.JOH.7.20.1">Ra'uli' ntodea: "Wuli-ko!</s>
      <s id="b.JOH.7.20.2">Hema to doko' mpopatehi-ko?"</s>
     </seg>
     <seg type="verse" id="b.JOH.7.21">
      <s id="b.JOH.7.21.1">Na'uli' Yesus: "Mekehele-koi, apa' mpaka'uri' -a tauna hi Eo Sabat.</s>
     </seg>
     <seg type="verse" id="b.JOH.7.22">
      <s id="b.JOH.7.22.1">Hiaa' koi' wo'o mobago moto hi Eo Sabat ane mpobabehi-koi ada petini'.</s>
      <s id="b.JOH.7.22.2">Nabi Musa owi mpohubui-koi mpotini' ana' -ni.</s>
      <s id="b.JOH.7.22.3">(Tapi' kakoo-kono-na ada petini' toe ngkai ntu'a-ta owi to meri'ulu ngkai Musa, bela ngkai Musa moto.)</s>
      <s id="b.JOH.7.22.4">Ane ria ana' -ni to kana ratini' hi Eo Sabat, bate nitini' moto-i.</s>
     </seg>
     <seg type="verse" id="b.JOH.7.23">
      <s id="b.JOH.7.23.1">Jadi', ane metini' -koi hi Eo Sabat bona neo' ntiboki Atura Musa, napa pai' nikaroe-a apa' mpaka'uri' -a tauna hi Eo Sabat bona hobo' woto-na lompe'?</s>
     </seg>
     <seg type="verse" id="b.JOH.7.24">
      <s id="b.JOH.7.24.1">Neo' ranaa to kahiloa hi mali-na-wadi.</s>
      <s id="b.JOH.7.24.2">Pakanoa' powile-ni bona nihilo napa to makono."</s>
     </seg>
     <seg type="verse" id="b.JOH.7.25">
      <s id="b.JOH.7.25.1">Kara'epe-na pue' ngata Yerusalem lolita-na Yesus toe, ingu' -ramo.</s>
      <s id="b.JOH.7.25.2">Ria-ra to mpo'uli': "Ha bela tauna toe-imi mai to rapali' pangkeni-ta, doko' rapatehi-e?</s>
     </seg>
     <seg type="verse" id="b.JOH.7.26">
      <s id="b.JOH.7.26.1">Hiaa' he'e-imi mai metudui' hante uma ria kakoo-koroa' -na, pai' uma hema to mpokamaro-i.</s>
      <s id="b.JOH.7.26.2">Ba lue' ra'inca lau-mi pangkeni-ta Kahi'a-na Magau' Topetolo' -e?</s>
     </seg>
     <seg type="verse" id="b.JOH.7.27">
      <s id="b.JOH.7.27.1">Aga uma-hawo masipato' Kahi'a-na Magau' Topetolo', apa' ta'inca kangkaiapa-na.</s>
      <s id="b.JOH.7.27.2">Ane rata mpu'u mpai' Magau' Topetolo' to rajanci owi-e, uma mpai' hema to mpo'incai kangkaiapa-na."</s>
     </seg>
     <seg type="verse" id="b.JOH.7.28">
      <s id="b.JOH.7.28.1">Jadi', bula-na Yesus metudui' hi rala Tomi Alata'ala, mekio' -i napesukui, na'uli': "Ni'uli' ni'inca moto kahema-ku pai' kangkaiapa-ku.</s>
      <s id="b.JOH.7.28.2">Tumai-a, uma ntuku' konoa-ku moto.</s>
      <s id="b.JOH.7.28.3">Tumai-a mpotuku' konoa-na Alata'ala to mposuro-a.</s>
      <s id="b.JOH.7.28.4">Hi'a-mi to masipato' rapangala'.</s>
      <s id="b.JOH.7.28.5">Tapi' koi' uma mpo'incai-i.</s>
     </seg>
     <seg type="verse" id="b.JOH.7.29">
      <s id="b.JOH.7.29.1">Aku', ku'inca-i apa' ngkai Hi'a pehupaa' -ku, pai' Hi'a to mposuro-a."</s>
     </seg>
     <seg type="verse" id="b.JOH.7.30">
      <s id="b.JOH.7.30.1">Nto'u toe, ria-ra to doko' mpohoko' -i, aga uma hema to dungku pale-ra hi Hi'a, apa' ko'ia rata tempo-na.</s>
     </seg>
     <seg type="verse" id="b.JOH.7.31">
      <s id="b.JOH.7.31.1">Wori' hi olo' tau ntodea to mepangala' hi Hi'a, ra'uli': "Magau' Topetolo' mpu'u-i-tawo', baa' wori' -di tanda mekoncehi to nababehi-e."</s>
     </seg>
     <seg type="verse" id="b.JOH.7.32">
      <s id="b.JOH.7.32.1">Ria-ra to Parisi to mpo'epe kamparanusi-ra ntodea mpotompo'wiwi Yesus.</s>
      <s id="b.JOH.7.32.2">Toe pai' to Parisi hante imam pangkeni mpohubui ba hangkuja dua topojaga Tomi Alata'ala hilou mpohoko' -i.</s>
     </seg>
     <seg type="verse" id="b.JOH.7.33">
      <s id="b.JOH.7.33.1">Nto'u toe, Yesus mpololitai ntodea, na'uli' -raka: "Hampai' -a-damo dohe-ni.</s>
      <s id="b.JOH.7.33.2">Nculii' -a mpai' hilou hi Hi'a to mposuro-a.</s>
     </seg>
     <seg type="verse" id="b.JOH.7.34">
      <s id="b.JOH.7.34.1">Nipali' -a mpai', aga uma-apa niruai'.</s>
      <s id="b.JOH.7.34.2">Pai' hi kahilouaa-ku uma-koi bisa hilou."</s>
     </seg>
     <seg type="verse" id="b.JOH.7.35">
      <s id="b.JOH.7.35.1">Ingu' -ramo topoparenta to Yahudi mpo'epe lolita-na, pai' momepekune' -ramo, ra'uli': "Hilou hiapa-ile', pai' na'uli' uma-i mpai' taruai' -e?</s>
      <s id="b.JOH.7.35.2">Meka' ba hilou-i mo'oha' dohe to Yahudi to mposowo' -ra to Yunani, pai' -i mpotudui' -ra to Yunani.</s>
     </seg>
     <seg type="verse" id="b.JOH.7.36">
      <s id="b.JOH.7.36.1">Pai' napa batua lolita-na to mpo'uli', tapali' -i aga uma-i taruai', pai' uma-ta bisa hilou hi kahilouaa-na?"</s>
     </seg>
     <seg type="verse" id="b.JOH.7.37">
      <s id="b.JOH.7.37.1">Eo ka'omea-na susa' tohe'e, eo to meliu karapomobohe-na.</s>
      <s id="b.JOH.7.37.2">Hi eo toe, mokore-imi Yesus hi rala Tomi Alata'ala, pai' -i mekio': "Hema-koi to ngkamara, tumai-mokoi hi Aku' pai' nginu!</s>
     </seg>
     <seg type="verse" id="b.JOH.7.38">
      <s id="b.JOH.7.38.1">Hewa to te'uki' hi rala Buku Tomoroli': hema to mepangala' hi Aku', ngkai nono-ra mo'ili wori' ue to tuwu'."</s>
     </seg>
     <seg type="verse" id="b.JOH.7.39">
      <s id="b.JOH.7.39.1">Lolita-na Yesus toe mpowalatu Inoha' Tomoroli', to mehompo mpai' hi tauna to mepangala' hi Hi'a.</s>
      <s id="b.JOH.7.39.2">Nto'u pololita-na Yesus toe, Inoha' Tomoroli' ko'ia mehompo hi topetuku' -na, apa' Yesus ko'ia rapomobohe.</s>
     </seg>
     <seg type="verse" id="b.JOH.7.40">
      <s id="b.JOH.7.40.1">Wori' tauna mpo'epe lolita Yesus toe, pai' ria-ra hantongo' to mpo'uli': "Bate Hi'a-mile nabi to najanci Alata'ala owi-e."</s>
     </seg>
     <seg type="verse" id="b.JOH.7.41">
      <s id="b.JOH.7.41.1">Hantongo' wo'o-ra mpo'uli': "Magau' Topetolo' mpu'u-idi!"</s>
      <s id="b.JOH.7.41.2">Aga ria wo'o-ra to mpo'uli': "Ah, to Galilea-i-hanale!</s>
      <s id="b.JOH.7.41.3">Uma masipato' Magau' Topetolo' mehupa' ngkai Galilea.</s>
     </seg>
     <seg type="verse" id="b.JOH.7.42">
      <s id="b.JOH.7.42.1">Rala Buku Tomoroli' te'uki': Magau' Topetolo' muli Magau' Daud, pai' mehupa' ngkai ngata Betlehem, ngata kaputua Daud."</s>
     </seg>
     <seg type="verse" id="b.JOH.7.43">
      <s id="b.JOH.7.43.1">Alaa-na momehono' lau-ramo ntodea: hantongo' -ra mepangala' hi Yesus, hantongo' uma.</s>
     </seg>
     <seg type="verse" id="b.JOH.7.44">
      <s id="b.JOH.7.44.1">Ria-ra to doko' mpohoko' -i, aga uma hema to dungku pale-ra.</s>
     </seg>
     <seg type="verse" id="b.JOH.7.45">
      <s id="b.JOH.7.45.1">Topojaga Tomi Alata'ala to rahubui mpohoko' Yesus, nculii' -ramo hilou hi to Parisi pai' imam pangkeni.</s>
      <s id="b.JOH.7.45.2">Uma-ra oko mpohoko' -i.</s>
      <s id="b.JOH.7.45.3">Ra'uli' pangkeni toera: "Napa-di pai' uma-i nihoko' pai' nikeni tumai-e?"</s>
     </seg>
     <seg type="verse" id="b.JOH.7.46">
      <s id="b.JOH.7.46.1">Ratompoi': "Apa' ko'ia ria ki'epei tauna to mololita hewa Hi'a!"</s>
     </seg>
     <seg type="verse" id="b.JOH.7.47">
      <s id="b.JOH.7.47.1">Mehono' to Parisi toera: "Ei' -e!</s>
      <s id="b.JOH.7.47.2">Ha nabagiu wo'o-moko-koiwo koi' -e?</s>
     </seg>
     <seg type="verse" id="b.JOH.7.48">
      <s id="b.JOH.7.48.1">Hilo, uma ria hadua pangkeni ba to Parisi to mepangala' hi Yesus.</s>
     </seg>
     <seg type="verse" id="b.JOH.7.49">
      <s id="b.JOH.7.49.1">Muntu' ntodea to mpangala' -i, apa' uma ra'incai Atura Musa.</s>
      <s id="b.JOH.7.49.2">Harala-rada!"</s>
     </seg>
     <seg type="verse" id="b.JOH.7.50">
      <s id="b.JOH.7.50.1">Ngkai ree, mololita wo'o-mi-hawo hadua to Parisi to rahanga' Nikodemus.</s>
      <s id="b.JOH.7.50.2">Nikodemus toei, ria-imi hangkani mpencuai' Yesus.</s>
      <s id="b.JOH.7.50.3">Na'uli' Nikodemus mpo'uli' -raka doo-na:</s>
     </seg>
     <seg type="verse" id="b.JOH.7.51">
      <s id="b.JOH.7.51.1">"Ntuku' atura-ta-hawo, uma-ta ma'ala mpohuku' tauna ane ko'ia-hawo ra'epe noa' -na pai' raparesa' gau' -na."</s>
     </seg>
     <seg type="verse" id="b.JOH.7.52">
      <s id="b.JOH.7.52.1">Hampetompoi' doo-na: "Ha ngkai Galilea wo'o-ko-kowo iko-e!</s>
      <s id="b.JOH.7.52.2">Wile-dile pai' kamata rala Buku Tomoroli' -e.</s>
      <s id="b.JOH.7.52.3">Uma ria nabi to mehupa' ngkai Galilea."</s>
     </seg>
     <seg type="verse" id="b.JOH.7.53">
      <s id="b.JOH.7.53.1">Oti toe, nculii' -ramo, hore-hore hilou hi tomi-ra.</s>
     </seg>
    </div>
    <div type="chapter" id="b.JOH.8">
     <seg type="verse" id="b.JOH.8.1">
      <s id="b.JOH.8.1.1">Tapi' Yesus hilou hi Bulu' Zaitun.</s>
     </seg>
     <seg type="verse" id="b.JOH.8.2">
      <s id="b.JOH.8.2.1">Kampeneo-na mepupulo ngkii, hilou wo'o-imi hi Tomi Alata'ala.</s>
      <s id="b.JOH.8.2.2">Tumai-ramo ntodea mpomohui' -i, pai' mohura-imi mpotudui' -ra.</s>
     </seg>
     <seg type="verse" id="b.JOH.8.3">
      <s id="b.JOH.8.3.1">Bula-na metudui' toe, rata-ramo guru agama hante to Parisi, mpokeni hadua tobine to rarata bula-na mobualo', rapopokore-i hi laintongo' ntodea.</s>
     </seg>
     <seg type="verse" id="b.JOH.8.4">
      <s id="b.JOH.8.4.1">Ra'uli' mpo'uli' -ki Yesus: "Guru, tobine tetui rarata kongko bula-na mobualo'!</s>
     </seg>
     <seg type="verse" id="b.JOH.8.5">
      <s id="b.JOH.8.5.1">Hi rala Atura Musa, ria parenta to mpo'uli': tobine to mogau' hewa toe kana rapana' watu duu' -na mate.</s>
      <s id="b.JOH.8.5.2">Jadi' Iko, beiwa-kowo pobotuhi-nu?"</s>
     </seg>
     <seg type="verse" id="b.JOH.8.6">
      <s id="b.JOH.8.6.1">Patuju pompekunea' -ra toe, mpali' kedo', bona ma'ala-ra mposalai' Yesus.</s>
      <s id="b.JOH.8.6.2">Tapi' Yesus, uma-i winihi.</s>
      <s id="b.JOH.8.6.3">Motungka' -i-wadi mo'uki' hi tana' hante karawe-na.</s>
     </seg>
     <seg type="verse" id="b.JOH.8.7">
      <s id="b.JOH.8.7.1">Ka'omea-na, apa' rajojo mpekune' -i, mebago' -imi pai' na'uli' -raka: "Hema-koi to uma ria jeko' -ni, hi'a-mi to lomo' -na mpopana' tobine toei!"</s>
     </seg>
     <seg type="verse" id="b.JOH.8.8">
      <s id="b.JOH.8.8.1">Oti toe, motungka' wo'o-imi, pai' -i mo'uki' tena hi tana' hante karawe-na.</s>
     </seg>
     <seg type="verse" id="b.JOH.8.9">
      <s id="b.JOH.8.9.1">Kara'epe-na pangkeni to Yahudi lolita Yesus tohe'e, pengkawusili-rami hadua hadua, ntepu'u ngkai totu'a duu' rata hi to mongura.</s>
      <s id="b.JOH.8.9.2">Ka'omea-na, malai omea-ramo, muntu' Yesus-damo to hi ree hante tobine toei hi laintongo' ntodea.</s>
     </seg>
     <seg type="verse" id="b.JOH.8.10">
      <s id="b.JOH.8.10.1">Ngkai ree, mebago' -imi Yesus pai' mpo'uli' -ki tobine toei: "Hiapa-ramo we'i to mpakilu-koe?</s>
      <s id="b.JOH.8.10.2">Ha uma-rapa ria to doko' mpohuku' -koe?"</s>
     </seg>
     <seg type="verse" id="b.JOH.8.11">
      <s id="b.JOH.8.11.1">Natompoi' tobine toei: "Uma-pi hema, Pue'."</s>
      <s id="b.JOH.8.11.2">Na'uli' Yesus: "Aku' wo'o uma mpohuku' -ko.</s>
      <s id="b.JOH.8.11.3">Wae-pi, hilou-moko, pai' nubahakai-mi mpobabehi jeko'."))</s>
     </seg>
     <seg type="verse" id="b.JOH.8.12">
      <s id="b.JOH.8.12.1">Oti toe, mololita wo'o-imi Yesus hi to Yahudi, na'uli': "Aku' toi-mi baja to mpobajahi nono manusia'.</s>
      <s id="b.JOH.8.12.2">Tauna to mpotuku' -a, uma-ra momako' hi rala kabengia-na.</s>
      <s id="b.JOH.8.12.3">Mporata-ra baja to mpowai' katuwua'."</s>
     </seg>
     <seg type="verse" id="b.JOH.8.13">
      <s id="b.JOH.8.13.1">Ra'uli' to Parisi: "Uma-le makono lolita-nue, apa' mpo'une' woto-nu moto-moko-kona."</s>
     </seg>
     <seg type="verse" id="b.JOH.8.14">
      <s id="b.JOH.8.14.1">Na'uli' Yesus: "Nau' mpotompo'wiwi woto-ku moto-ale, makono oa' lolita-ku, apa' ku'inca kangkaiapa-ku, pai' ku'inca hiapa kahilouaa-ku.</s>
      <s id="b.JOH.8.14.2">Aga koi', uma ni'incai.</s>
     </seg>
     <seg type="verse" id="b.JOH.8.15">
      <s id="b.JOH.8.15.1">Koi' mpohurai kara-kara ntuku' pekiri manusia'.</s>
      <s id="b.JOH.8.15.2">Aku', uma-a mpohurai kara-kara hema-hema.</s>
     </seg>
     <seg type="verse" id="b.JOH.8.16">
      <s id="b.JOH.8.16.1">Ane rapa' -na mpohurai-a kara-kara tauna, pobotuhi-ku bate monoa', apa' uma hadudua-ku.</s>
      <s id="b.JOH.8.16.2">Tuama-ku to mposuro-a, Hi'a-mi doo-ku.</s>
     </seg>
     <seg type="verse" id="b.JOH.8.17">
      <s id="b.JOH.8.17.1">"Hi rala Buku Atura-ni moto te'uki' hewa tohe'i: 'Ane ria nte rodua sabi' to hibalia lolita-ra, posabi' -ra toe ma'ala rapangala'.'</s>
     </seg>
     <seg type="verse" id="b.JOH.8.18">
      <s id="b.JOH.8.18.1">Ria-mi rodua sabi' -ku: Aku' moto-mi hadua, pai' karodua-na Tuama-ku to mposuro-a."</s>
     </seg>
     <seg type="verse" id="b.JOH.8.19">
      <s id="b.JOH.8.19.1">Ra'uli' to Parisi: "Ha hiapa-i tuama-nue?"</s>
      <s id="b.JOH.8.19.2">Na'uli' Yesus: "Apa' uma ni'incai-a, toe pai' uma wo'o ni'incai Tuama-ku.</s>
      <s id="b.JOH.8.19.3">Ane ke ni'inca mpu'u-a, tantu ni'inca wo'o-i Tuama-ku."</s>
     </seg>
     <seg type="verse" id="b.JOH.8.20">
      <s id="b.JOH.8.20.1">Hawe'ea toe na'uli' Yesus bula-na metudui' hi rala Tomi Alata'ala, mohu' peti' pompunaa' doi pepue'.</s>
      <s id="b.JOH.8.20.2">Ko'ia oa' -i rahoko', apa' ko'ia rata tempo-na.</s>
     </seg>
     <seg type="verse" id="b.JOH.8.21">
      <s id="b.JOH.8.21.1">Na'uli' wo'o-mi Yesus hi topoparenta to Yahudi: "Hilou-a mpai', pai' nipali' -a, aga mate-koi mpai' ntali jeko' -ni-pidi.</s>
      <s id="b.JOH.8.21.2">Hi kahilouaa-ku uma-koi bisa hilou."</s>
     </seg>
     <seg type="verse" id="b.JOH.8.22">
      <s id="b.JOH.8.22.1">Mpo'epe toe, momepololitai-ramo topoparenta to Yahudi, ra'uli': "Napa batua-na lolita-na toe-e we'i?</s>
      <s id="b.JOH.8.22.2">Ba doko' mengkahunca' -idi, pai' na'uli' uma-ta bisa hilou hi kahilouaa-nae."</s>
     </seg>
     <seg type="verse" id="b.JOH.8.23">
      <s id="b.JOH.8.23.1">Na'uli' Yesus mpo'uli' -raka: "Koi' -le ngkai kadingkia' -na, Aku' ngkai kalangkoa-na.</s>
      <s id="b.JOH.8.23.2">Koi' ngkai dunia' toi, Aku' uma-a ngkai dunia' toi.</s>
     </seg>
     <seg type="verse" id="b.JOH.8.24">
      <s id="b.JOH.8.24.1">Toe pai' ku'uli' -kokoi, mate-koi mpai' ntali jeko' -ni.</s>
      <s id="b.JOH.8.24.2">Apa' ane uma nipangala' lolita-ku to mpo'uli' kahema-ku, bate mate mpu'u-koi ntali jeko' -ni."</s>
     </seg>
     <seg type="verse" id="b.JOH.8.25">
      <s id="b.JOH.8.25.1">Rapekune' -i: "Ha hema mpu'u-ko-kowo Iko-e?"</s>
      <s id="b.JOH.8.25.2">Na'uli' Yesus: "Napa-pi kalaua-na mpololitai-koi!</s>
     </seg>
     <seg type="verse" id="b.JOH.8.26">
      <s id="b.JOH.8.26.1">Wori' -pidile ke to ku'uli' mposalai' -koie.</s>
      <s id="b.JOH.8.26.2">Tapi' Hi'a to mposuro-a, masipato' lia-i rapangala', pai' napa to ku'epe ngkai Hi'a, toe-mi to kuparata hi koi' to hi dunia'."</s>
     </seg>
     <seg type="verse" id="b.JOH.8.27">
      <s id="b.JOH.8.27.1">To na'uli' Yesus tohe'e, mpotompo'wiwi Tuama-na, tapi' uma ra'incai batua-na.</s>
     </seg>
     <seg type="verse" id="b.JOH.8.28">
      <s id="b.JOH.8.28.1">Toe pai' na'uli' tena-raka: "Ane nipokalangko-apa mpai', Aku' Ana' Manusia', lako' ni'inca-di ka'Aku' -nami.</s>
      <s id="b.JOH.8.28.2">Uma ria hanyalaa to kubabehi ntuku' konoa-ku moto.</s>
      <s id="b.JOH.8.28.3">Muntu' mpo'uli' -a napa to natudui' -ka Tuama-ku.</s>
     </seg>
     <seg type="verse" id="b.JOH.8.29">
      <s id="b.JOH.8.29.1">Hi'a-mi to mposuro-a, pai' nadohei oa' -a.</s>
      <s id="b.JOH.8.29.2">Uma-a napelele' hadudua-ku, apa' kubabehi oa' napa to mpakagoe' nono-na."</s>
     </seg>
     <seg type="verse" id="b.JOH.8.30">
      <s id="b.JOH.8.30.1">Ka'oti-na Yesus mpo'uli' hawe'ea toe, wori' tauna mepangala' hi Hi'a.</s>
     </seg>
     <seg type="verse" id="b.JOH.8.31">
      <s id="b.JOH.8.31.1">Na'uli' Yesus mpo'uli' -raka to Yahudi to mepangala' hi Hi'a: "Ane tida-koi mpotuku' tudui' -ku, koi' jadi' topetuku' -ku mpu'u.</s>
     </seg>
     <seg type="verse" id="b.JOH.8.32">
      <s id="b.JOH.8.32.1">Pai' ane topetuku' -ku mpu'u-mokoi, ni'inca mpu'u mpai' tudui' to makono, alaa-na tebahaka-mokoi."</s>
     </seg>
     <seg type="verse" id="b.JOH.8.33">
      <s id="b.JOH.8.33.1">Hampetompoi' -ra: "Kai' toi-le, muli Abraham!</s>
      <s id="b.JOH.8.33.2">Uma-ka-kaina ria rapobatua.</s>
      <s id="b.JOH.8.33.3">Napa-di pai' nu'uli' tebahaka-kai mpai'?"</s>
     </seg>
     <seg type="verse" id="b.JOH.8.34">
      <s id="b.JOH.8.34.1">Na'uli' Yesus: "Makono mpu'u lolita-ku toi: hawe'ea tauna to mpobabehi jeko', napobatua jeko' -ramo.</s>
     </seg>
     <seg type="verse" id="b.JOH.8.35">
      <s id="b.JOH.8.35.1">Ane batua, uma monoa' katida-na hi tomi maradika-na.</s>
      <s id="b.JOH.8.35.2">Aga ane ana' maradika moto-hana, monoa' katida-na hi tomi tuama-na.</s>
     </seg>
     <seg type="verse" id="b.JOH.8.36">
      <s id="b.JOH.8.36.1">Jadi', ane Aku' mpobahaka-koi ngkai jeko' -ni, tebahaka mpu'u-mokoi, apa' Aku' Ana' Alata'ala-a.</s>
     </seg>
     <seg type="verse" id="b.JOH.8.37">
      <s id="b.JOH.8.37.1">Ku'inca moto-le kamuli-na Abraham-koie.</s>
      <s id="b.JOH.8.37.2">Aga ria-koi to doko' mpatehi-a, apa' uma nipoinono lolita-ku.</s>
     </seg>
     <seg type="verse" id="b.JOH.8.38">
      <s id="b.JOH.8.38.1">Napa to kuhilo hi Tuama-ku, tetu-mi to ku'uli' -kokoi.</s>
      <s id="b.JOH.8.38.2">Hiaa' koi' -koina mpobabehi napa to natudui' -kokoi tuama-ni."</s>
     </seg>
     <seg type="verse" id="b.JOH.8.39">
      <s id="b.JOH.8.39.1">Ra'uli' to Yahudi: "Tuama-kaile, Abraham!"</s>
      <s id="b.JOH.8.39.2">Na'uli' Yesus: "Ane muli Abraham mpu'u-koi, tantu nituku' po'ingku-na.</s>
     </seg>
     <seg type="verse" id="b.JOH.8.40">
      <s id="b.JOH.8.40.1">Kuparata-kokoi tudui' to makono to kutarima ngkai Alata'ala, hiaa' doko' nipatehi lau-ada!</s>
      <s id="b.JOH.8.40.2">Uma hewa po'ingku-ni tetu po'ingku-na Abraham.</s>
     </seg>
     <seg type="verse" id="b.JOH.8.41">
      <s id="b.JOH.8.41.1">Po'ingku-ni tetu bate mpotuku' po'ingku tuama-ni!"</s>
      <s id="b.JOH.8.41.2">Hampetompoi' to Yahudi: "Aga kai' -le, bela-kai ana' una!</s>
      <s id="b.JOH.8.41.3">Tuama-kai hadua lau-wadi, Hi'a-mi Alata'ala."</s>
     </seg>
     <seg type="verse" id="b.JOH.8.42">
      <s id="b.JOH.8.42.1">Na'uli' Yesus: "Ane bongko Alata'ala mpu'u Tuama-ni, ke nipoka'ahi' -a, apa' Aku' ngkai Alata'ala-a, pai' ohe'i-ama naposuro.</s>
      <s id="b.JOH.8.42.2">Uma-a tumai ntuku' konoa-ku moto.</s>
      <s id="b.JOH.8.42.3">Tumai-a ntuku' konoa-na Alata'ala, apa' Hi'a to mposuro-a.</s>
     </seg>
     <seg type="verse" id="b.JOH.8.43">
      <s id="b.JOH.8.43.1">Uma ami' ni'incai batua-na lolita-ku, apa' uma-koi ntaha mpo'epe tudui' -ku.</s>
     </seg>
     <seg type="verse" id="b.JOH.8.44">
      <s id="b.JOH.8.44.1">Magau' Anudaa' -hanale tuama-nie!</s>
      <s id="b.JOH.8.44.2">Pai' doko' oa' -koi mpotuku' konoa tuama-ni tetu.</s>
      <s id="b.JOH.8.44.3">Ngkai lomo' -na, topepatehi ami' -imi.</s>
      <s id="b.JOH.8.44.4">Uma-i ria mpo'uli' napa to makono, apa' uma ria napa-napa to makono hi hi'a.</s>
      <s id="b.JOH.8.44.5">Ane moboa' -i, gati-nami-hana, apa' topoboa' ami' -i, pai' hawe'ea tauna to moboa' mpo'uhi kehi-na.</s>
     </seg>
     <seg type="verse" id="b.JOH.8.45">
      <s id="b.JOH.8.45.1">Jadi', toe pai' uma-a nipangala', apa' mpo'uli' to makono-a-kuna.</s>
     </seg>
     <seg type="verse" id="b.JOH.8.46">
      <s id="b.JOH.8.46.1">Hema-koi to ma'ala mpotudo' karia jeko' -ku?</s>
      <s id="b.JOH.8.46.2">Ane mpo'uli' -a anu makono, napa-di pai' uma-a nipangala' -e?</s>
     </seg>
     <seg type="verse" id="b.JOH.8.47">
      <s id="b.JOH.8.47.1">Tauna to napo'ana' Alata'ala doko' mpo'epe Lolita Alata'ala.</s>
      <s id="b.JOH.8.47.2">Tapi' koi', uma-koi dota mpo'epe lolita-ku, apa' bela-koi ana' Alata'ala."</s>
     </seg>
     <seg type="verse" id="b.JOH.8.48">
      <s id="b.JOH.8.48.1">To Yahudi mporuge' -i Yesus, ra'uli': "To Samaria-ko!</s>
      <s id="b.JOH.8.48.2">Wuli-ko, hewa to ki'uli' ami' -mi!"</s>
     </seg>
     <seg type="verse" id="b.JOH.8.49">
      <s id="b.JOH.8.49.1">Na'uli' Yesus: "Uma-a wuli.</s>
      <s id="b.JOH.8.49.2">Aku' mpobila' Tuama-ku.</s>
      <s id="b.JOH.8.49.3">Hiaa' koi', uma nibila' -a.</s>
     </seg>
     <seg type="verse" id="b.JOH.8.50">
      <s id="b.JOH.8.50.1">Uma-a mpope'une'.</s>
      <s id="b.JOH.8.50.2">Alata'ala-damo to mpobila' -a, pai' Hi'a to mpobotuhi kamakono-ku ba ka'uma-na.</s>
     </seg>
     <seg type="verse" id="b.JOH.8.51">
      <s id="b.JOH.8.51.1">Makono mpu'u lolita-ku toi: Hema to mpotuku' lolita-ku, uma-ra mate, tuwu' -ra duu' kahae-hae-na."</s>
     </seg>
     <seg type="verse" id="b.JOH.8.52">
      <s id="b.JOH.8.52.1">Ra'uli' to Yahudi: "Wae lau ki'inca mpu'u-mi kawuli-nu!</s>
      <s id="b.JOH.8.52.2">Bangku' Abraham-hawoe', mate moto-i.</s>
      <s id="b.JOH.8.52.3">Wae wo'o hawe'ea nabi owi, mate moto-ra.</s>
      <s id="b.JOH.8.52.4">Hiaa' nu'uli' -kona, hema to mpotuku' lolita-nu uma-ra mate.</s>
     </seg>
     <seg type="verse" id="b.JOH.8.53">
      <s id="b.JOH.8.53.1">Ha nu'uli' -kona meliu tuwu' -nu ngkai ntu'a-ta Abraham, to mahae-imi mate?</s>
      <s id="b.JOH.8.53.2">Ha meliu tuwu' -nu ngkai hawe'ea nabi to mate-ramo?</s>
      <s id="b.JOH.8.53.3">Nu'uli' hema rahi-dakoe?"</s>
     </seg>
     <seg type="verse" id="b.JOH.8.54">
      <s id="b.JOH.8.54.1">Na'uli' Yesus: "Ane rapa' -na mpakalangko woto-ku moto-a, uma ntoto ria kalaua-na.</s>
      <s id="b.JOH.8.54.2">Tapi' Tuama-kumi to mpakalangko-a.</s>
      <s id="b.JOH.8.54.3">Ni'uli' -koina Kahi'a-na Alata'ala to nipue'.</s>
     </seg>
     <seg type="verse" id="b.JOH.8.55">
      <s id="b.JOH.8.55.1">Tapi' kakoo-kono-na uma-i ni'incai.</s>
      <s id="b.JOH.8.55.2">Ane Aku', ku'inca-i.</s>
      <s id="b.JOH.8.55.3">Ane rapa' -na ku'uli' uma-i ku'incai, boa' -ama hewa koi'.</s>
      <s id="b.JOH.8.55.4">Apa' ku'inca mpu'u-i, pai' kutuku' lolita-na.</s>
     </seg>
     <seg type="verse" id="b.JOH.8.56">
      <s id="b.JOH.8.56.1">Ane ntu'a-ni Abraham, goe' -i apa' na'inca kanahilo-na mpai' eo karataa-ku.</s>
      <s id="b.JOH.8.56.2">Jadi' hewa toe lau, nahilo-mi karataa-ku pai' goe' lia-imi."</s>
     </seg>
     <seg type="verse" id="b.JOH.8.57">
      <s id="b.JOH.8.57.1">Ra'uli' to Yahudi: "Umuru-nule, ko'ia hono' lima mpulu' mpae.</s>
      <s id="b.JOH.8.57.2">Ha pasi' nuhilo-imi-kona Abraham-e?"</s>
     </seg>
     <seg type="verse" id="b.JOH.8.58">
      <s id="b.JOH.8.58.1">Na'uli' Yesus: "Makono mpu'u lolita-ku toi: Kako'ia-na putu Abraham, Aku' toi, mpolia' ria-ama!"</s>
     </seg>
     <seg type="verse" id="b.JOH.8.59">
      <s id="b.JOH.8.59.1">Kara'epe-na to Yahudi toe we'i, ntima' watu-ramo doko' rawatuhi-ki bona mate-imi.</s>
      <s id="b.JOH.8.59.2">Ntaa' we'i, mengkawusili-imi Yesus ngkai Tomi Alata'ala.</s>
     </seg>
    </div>
    <div type="chapter" id="b.JOH.9">
     <seg type="verse" id="b.JOH.9.1">
      <s id="b.JOH.9.1.1">Bula-na Yesus momako', mpohilo-i hadua tauna to wero ngkai lomo' kaputu-na.</s>
     </seg>
     <seg type="verse" id="b.JOH.9.2">
      <s id="b.JOH.9.2.1">Ana'guru-na mpekune' -i: "Guru, napa pai' wero ami' -i ngkai kaputu-nae?</s>
      <s id="b.JOH.9.2.2">Ba jeko' -na moto-di, ba jeko' totu'a-nadi?"</s>
     </seg>
     <seg type="verse" id="b.JOH.9.3">
      <s id="b.JOH.9.3.1">Na'uli' Yesus: "Bela jeko' -na moto, pai' bela wo'o jeko' totu'a-na.</s>
      <s id="b.JOH.9.3.2">Toi jadi' bona tauna mpohilo baraka' Alata'ala to madupa' hi woto-na.</s>
     </seg>
     <seg type="verse" id="b.JOH.9.4">
      <s id="b.JOH.9.4.1">Bula-na mobaja-pidi, kana tapobago bago-na Alata'ala to mposuro-a.</s>
      <s id="b.JOH.9.4.2">Apa' neo' rata-mi bengi-na, pai' uma-pi hema to mobago.</s>
     </seg>
     <seg type="verse" id="b.JOH.9.5">
      <s id="b.JOH.9.5.1">Bula-ku hi dunia' -pidi, Aku' toi-mi baja to mpobajahi nono manusia'."</s>
     </seg>
     <seg type="verse" id="b.JOH.9.6">
      <s id="b.JOH.9.6.1">Ka'oti-na mololita hewa toe, na'uelikui-mi tana', nagalo hante tana' hangkedi' bona morege', nagelai' -ki mata-na towero toei,</s>
     </seg>
     <seg type="verse" id="b.JOH.9.7">
      <s id="b.JOH.9.7.1">pai' na'uli' -ki: "Hilou-ko monoku hi wuhu' Siloam."</s>
      <s id="b.JOH.9.7.2">(Hanga' "Siloam" toe, batua-na "Rasuro.")</s>
      <s id="b.JOH.9.7.3">Kahilou-nami monoku.</s>
      <s id="b.JOH.9.7.4">Ponculii' -na, pehilo-imi-hawo.</s>
     </seg>
     <seg type="verse" id="b.JOH.9.8">
      <s id="b.JOH.9.8.1">Ngkai ree, tongki-na pai' tauna to biasa mpohilo-i kakarapi' -rapi', momepekune' -ramo ra'uli': "Hema-idi toe-e mai?</s>
      <s id="b.JOH.9.8.2">Ha bela hi'a-mi towero to biasa mohura kakarapi' -rapi' -e?"</s>
     </seg>
     <seg type="verse" id="b.JOH.9.9">
      <s id="b.JOH.9.9.1">Ria to mpo'uli': "Hi'a-midi!"</s>
      <s id="b.JOH.9.9.2">Aga ria wo'o mpo'uli': "Bela-e'.</s>
      <s id="b.JOH.9.9.3">Kahibalia lence-ra-wadi-hawo."</s>
      <s id="b.JOH.9.9.4">Hiaa' hi'a moto-mi-hawo mpo'uli': "Aku' -midi!"</s>
     </seg>
     <seg type="verse" id="b.JOH.9.10">
      <s id="b.JOH.9.10.1">Jadi', rapekune' -i: "Ha beiwa pai' alaa-na pehilo-ko?"</s>
     </seg>
     <seg type="verse" id="b.JOH.9.11">
      <s id="b.JOH.9.11.1">Na'uli' -raka: "Tauna to rahanga' Yesus mpobabehi rege', nagelai' -ki mata-ku, na'uli' -ka: 'Hilou-ko monoku hi wuhu' Siloam.'</s>
      <s id="b.JOH.9.11.2">Hilou mpu'u-ama monoku, ngkai ree pehilo-ama-kuwo!"</s>
     </seg>
     <seg type="verse" id="b.JOH.9.12">
      <s id="b.JOH.9.12.1">Rapekune' -i: "Hiaa' hiapa-imi we'i?"</s>
      <s id="b.JOH.9.12.2">Na'uli' -raka: "Uma-kuwo ku'incai."</s>
     </seg>
     <seg type="verse" id="b.JOH.9.14">
      <s id="b.JOH.9.14.1">Yesus mpogalo ueliku-na hante tana' pai' mpaka'uri' towero toe we'i nto'u Eo Sabat, eo pepuea' -ra to Yahudi.</s>
      <s id="b.JOH.9.14.2">Jadi', towero to pehilo-mi toei rakeni hilou hi to Parisi.</s>
     </seg>
     <seg type="verse" id="b.JOH.9.15">
      <s id="b.JOH.9.15.1">To Parisi wo'o-mi-rawo mpekune' -i, ra'uli': "Beiwa pai' alaa-na pehilo-koe?"</s>
      <s id="b.JOH.9.15.2">Na'uli' -raka: "Nagelai' mata-ku hante rege', pai' kamonoku-ku, pehilo-ama."</s>
     </seg>
     <seg type="verse" id="b.JOH.9.16">
      <s id="b.JOH.9.16.1">Ba hangkuja dua ngkai to Parisi toera mpo'uli': "Tauna to mpobabehi tetu, uma-i ngkai Alata'ala, bo uma-i mpotuku' palia-ta hi Eo Sabat."</s>
      <s id="b.JOH.9.16.2">Tapi' to hantongo' mpo'uli': "Hiaa' ane topojeko' -i, ngkaiapa-di baraka' -na mpobabehi wori' tanda mekoncehi hewa tohe'i-e?"</s>
      <s id="b.JOH.9.16.3">Alaa-na, ria lau-mi pomehonoa' hi himpau hira'.</s>
     </seg>
     <seg type="verse" id="b.JOH.9.17">
      <s id="b.JOH.9.17.1">Ngkai ree, mepekune' tena-ra to Parisi hi towero toei, ra'uli': "Beiwa-kowo iko, napa to nu'uli', apa' napaka'uri' -koko mata-nue."</s>
      <s id="b.JOH.9.17.2">Na'uli' towero toei: "Tantu Hi'a hadua nabi."</s>
     </seg>
     <seg type="verse" id="b.JOH.9.18">
      <s id="b.JOH.9.18.1">Tapi' topoparenta to Yahudi, uma-ra mparasaya kahi'a-na mpu'u-mi towero-e ngone, pai' muu-mule' pehilo-imi.</s>
      <s id="b.JOH.9.18.2">Toe pai' rakio' tina pai' tuama-na bona mpohirua' -raka,</s>
     </seg>
     <seg type="verse" id="b.JOH.9.19">
      <s id="b.JOH.9.19.1">pai' rapompekunei': "Ha makono mpu'u tauna toii ana' -ni, to ni'uli' wero ngkai lomo' kaputu-nae?</s>
      <s id="b.JOH.9.19.2">Hiaa' beiwa pai' alaa-na pehilo-i?"</s>
     </seg>
     <seg type="verse" id="b.JOH.9.20">
      <s id="b.JOH.9.20.1">Ra'uli' -rawo tina pai' tuama-na: "To ki'inca-le, bate ana' -kai mpu'u-i-hawo, pai' wero mpu'u-i ngkai lomo' kaputu-na.</s>
     </seg>
     <seg type="verse" id="b.JOH.9.21">
      <s id="b.JOH.9.21.1">Aga beiwa pai' alaa-na pehilo-i, uma-kaiwo ki'incai.</s>
      <s id="b.JOH.9.21.2">Pai' hema to mpaka'uri' -i, uma wo'o-kaiwo ki'incai.</s>
      <s id="b.JOH.9.21.3">Kama-imi-hawo, pekune' -ki hi'a moto-mi-koiwo.</s>
      <s id="b.JOH.9.21.4">Ma'ala-imi metompoi' moto."</s>
     </seg>
     <seg type="verse" id="b.JOH.9.22">
      <s id="b.JOH.9.22.1">Tina pai' tuama-na mpo'uli' hewa toe, apa' me'eka' -ra hi topoparenta to Yahudi.</s>
      <s id="b.JOH.9.22.2">Apa' hibalia-mi pohawa' -ra: hema-hema to mpo'uli' Kayesus-na Magau' Topetolo' rapopalai ngkai tomi posampayaa.</s>
     </seg>
     <seg type="verse" id="b.JOH.9.23">
      <s id="b.JOH.9.23.1">Toe pai' totu'a-na mpo'uli': "Kama-imi-hawo, pekune' -ki hi'a moto-mi-koiwo."</s>
     </seg>
     <seg type="verse" id="b.JOH.9.24">
      <s id="b.JOH.9.24.1">Oti toe, rakio' tena-i tauna to wero toei we'i, pai' ra'uli' -ki: "Alata'ala mpotiroi-ta!</s>
      <s id="b.JOH.9.24.2">Jadi', uli' mpu'u-e' napa to makono!</s>
      <s id="b.JOH.9.24.3">Ki'inca moto-i Yesus tetui tauna topojeko'."</s>
     </seg>
     <seg type="verse" id="b.JOH.9.25">
      <s id="b.JOH.9.25.1">Na'uli' -raka: "Aku' -le, uma ku'incai ba topojeko' -i ba uma.</s>
      <s id="b.JOH.9.25.2">Sampale to ku'inca, wero-a wengi, tempo toi pehilo-ama."</s>
     </seg>
     <seg type="verse" id="b.JOH.9.26">
      <s id="b.JOH.9.26.1">Ngkai ree, rapekune' tena-i: "Napa to nababehi-koko?</s>
      <s id="b.JOH.9.26.2">Beiwa-i mpaka'uri' -ko?"</s>
     </seg>
     <seg type="verse" id="b.JOH.9.27">
      <s id="b.JOH.9.27.1">Natompoi' -ra: "Oti-mi kututura-kokoi we'i, ha uma ni'epei?</s>
      <s id="b.JOH.9.27.2">Napa pai' nipengeei oa' -e?</s>
      <s id="b.JOH.9.27.3">Ba doko' jadi' ana'guru-na lau-dakoie?"</s>
     </seg>
     <seg type="verse" id="b.JOH.9.28">
      <s id="b.JOH.9.28.1">Ngkai ree, ralibui' -imi pai' ra'uli' -ki: "Iko-le ana'guru-na tau tetu-e!</s>
      <s id="b.JOH.9.28.2">Kai' ana'guru-na nabi Musa-ka-kaina!</s>
     </seg>
     <seg type="verse" id="b.JOH.9.29">
      <s id="b.JOH.9.29.1">Monoa' ki'inca Alata'ala mpoparata lolita-na hi Musa owi.</s>
      <s id="b.JOH.9.29.2">Tapi' Yesus tetui, uma ki'incai kangkaiapa-na."</s>
     </seg>
     <seg type="verse" id="b.JOH.9.30">
      <s id="b.JOH.9.30.1">Mehono' -i towero toei: "Me'ingui' lia-koi!</s>
      <s id="b.JOH.9.30.2">Ni'uli' uma ni'incai kangkaiapa-na, hiaa' napaka'uri' mata-ku!</s>
     </seg>
     <seg type="verse" id="b.JOH.9.31">
      <s id="b.JOH.9.31.1">Ta'inca moto Alata'ala uma mpotompoi' pomperapia' tauna topojeko'.</s>
      <s id="b.JOH.9.31.2">Sampale-di mpobini' -i tilinga-na hi hema-hema to mengkoru hi Hi'a pai' to mpotuku' hawa' -na.</s>
     </seg>
     <seg type="verse" id="b.JOH.9.32">
      <s id="b.JOH.9.32.1">Ngkai lomo' kajadi' dunia', ko'ia ria ta'epei tutura-na tauna towero ngkai lomo' kaputu-na ma'ala rapaka'uri'.</s>
     </seg>
     <seg type="verse" id="b.JOH.9.33">
      <s id="b.JOH.9.33.1">Ane Yesus uma-i ngkai Alata'ala, tantu uma-i bisa mpobabehi napa-napa."</s>
     </seg>
     <seg type="verse" id="b.JOH.9.34">
      <s id="b.JOH.9.34.1">Hampetompoi' -ra: "Iko tetu to ponu' jeko' ngkai kaputu-nu, nta'ena' metudui'!"</s>
      <s id="b.JOH.9.34.2">Ngkai ree, rapopalai-imi ngkai tomi posampayaa.</s>
     </seg>
     <seg type="verse" id="b.JOH.9.35">
      <s id="b.JOH.9.35.1">Yesus mpo'epe karapopalai-na ngkai tomi posampayaa.</s>
      <s id="b.JOH.9.35.2">Jadi' hilou-imi mpohirua' -ki, pai' na'uli' -ki: "Ha mepangala' -ko hi Ana' Manusia' -e?"</s>
     </seg>
     <seg type="verse" id="b.JOH.9.36">
      <s id="b.JOH.9.36.1">Na'uli' tauna toei: "Uli' -ka-kuwo kahema-nai, bona kupangala' -i."</s>
     </seg>
     <seg type="verse" id="b.JOH.9.37">
      <s id="b.JOH.9.37.1">Na'uli' Yesus: "Nuhilo-imile!</s>
      <s id="b.JOH.9.37.2">Hi'a-mile to mpololitai-koe."</s>
     </seg>
     <seg type="verse" id="b.JOH.9.38">
      <s id="b.JOH.9.38.1">Na'uli' tauna toei: "Kupangala', Pue'!" pai' mowilingkudu-imi mponyompa-i.</s>
     </seg>
     <seg type="verse" id="b.JOH.9.39">
      <s id="b.JOH.9.39.1">Na'uli' Yesus: "Katumai-ku hi dunia' toi, tumai mpobotuhi kara-kara manusia', bona tauna to wero ma'ala pehilo, pai' tauna to mpo'uli' pehilo moto-ra, wero lau-ra."</s>
     </seg>
     <seg type="verse" id="b.JOH.9.40">
      <s id="b.JOH.9.40.1">Ba hangkuja dua to Parisi to hi ree mpo'epe lolita-na Yesus.</s>
      <s id="b.JOH.9.40.2">Ra'uli' mpo'uli' -ki Yesus: "Ha nu'uli' -kona wero wo'o-kai kai' -e?"</s>
     </seg>
     <seg type="verse" id="b.JOH.9.41">
      <s id="b.JOH.9.41.1">Na'uli' Yesus: "Ane rapa' -na hewa towero mpu'u-koi apa' uma ni'incai napa to makono, ke uma-koi masala'.</s>
      <s id="b.JOH.9.41.2">Tapi', apa' ni'uli' -koina pehilo moto-koie, bate masala' -koi-hawo."</s>
     </seg>
    </div>
    <div type="chapter" id="b.JOH.10">
     <seg type="verse" id="b.JOH.10.1">
      <s id="b.JOH.10.1.1">Na'uli' Yesus: "Makono mpu'u lolita-ku toi: ane ria tauna to mesua' hi rala gimpu ngkahe' wala, pai' uma-i ntara hi wobo', topanako pai' toperampaki-i-hana.</s>
     </seg>
     <seg type="verse" id="b.JOH.10.2">
      <s id="b.JOH.10.2.1">Ane topo'ewu, mesua' ntara hi wobo' moto-i.</s>
     </seg>
     <seg type="verse" id="b.JOH.10.3">
      <s id="b.JOH.10.3.1">Topodongo wobo' mpobea-ki wobo', pai' bima-na mpetonoi libu' -na ane nakio' hanga' -ra butu-butu ma'a-na, pai' nakeni-ra hilou hi mali-na.</s>
     </seg>
     <seg type="verse" id="b.JOH.10.4">
      <s id="b.JOH.10.4.1">Kanakeni-ra hilou hi mali-na omea, mako' meri'ulu-i ngkai bima-na, pai' bima-na mpotuku' -i, apa' ra'inca mpetonoi libu' -na.</s>
     </seg>
     <seg type="verse" id="b.JOH.10.5">
      <s id="b.JOH.10.5.1">Uma-ra mpotuku' tau ntani' -na.</s>
      <s id="b.JOH.10.5.2">Ane ria tauna to bela topo'ewu-ra to mpokio' -ra, rapetiboi' -i, apa' uma ra'incai mpetonoi libu' -na."</s>
     </seg>
     <seg type="verse" id="b.JOH.10.6">
      <s id="b.JOH.10.6.1">Yesus mpo'uli' walatu toe hi to Parisi, aga uma ra'incai patuju-na.</s>
     </seg>
     <seg type="verse" id="b.JOH.10.7">
      <s id="b.JOH.10.7.1">Toe pai' na'uli' wo'o-mi: "Makono mpu'u lolita-ku toi: Aku' toi-mi wobo' to natara bima mesua' hi rala gimpu.</s>
     </seg>
     <seg type="verse" id="b.JOH.10.8">
      <s id="b.JOH.10.8.1">Hawe'ea tauna to rata meri'ulu ngkai Aku', topanako pai' toperampaki-ra-hana.</s>
      <s id="b.JOH.10.8.2">Aga bima-ku uma mposaile' pekio' -ra.</s>
     </seg>
     <seg type="verse" id="b.JOH.10.9">
      <s id="b.JOH.10.9.1">Aku' toi-mi wobo'.</s>
      <s id="b.JOH.10.9.2">Hema to mesua' ntara hi Aku', mporata-ra kalompea'.</s>
      <s id="b.JOH.10.9.3">Hira' hewa bima to mesua' hi rala gimpu pai' mehupa' hilou hi mali-na mporata kowo' to morudu'.</s>
     </seg>
     <seg type="verse" id="b.JOH.10.10">
      <s id="b.JOH.10.10.1">Patuju-na topanako-le, tumai doko' manako, mepatehi pai' megerohi.</s>
      <s id="b.JOH.10.10.2">Tapi' Aku' tumai bona manusia' mporata katuwua' to uma mowo kalompe' -na.</s>
     </seg>
     <seg type="verse" id="b.JOH.10.11">
      <s id="b.JOH.10.11.1">"Aku' toi-mi topo'ewu to lompe'.</s>
      <s id="b.JOH.10.11.2">Kupewai' tuwu' -ku bona bima-ku tuwu'.</s>
     </seg>
     <seg type="verse" id="b.JOH.10.12">
      <s id="b.JOH.10.12.1">Ane tauna to baha ragaji', uma lompe' pompo'ewu-na, apa' bela hi'a pue' bima.</s>
      <s id="b.JOH.10.12.2">Ane mpohilo-i serigala tumai, metibo' -i mpalahii bima ewua-na.</s>
      <s id="b.JOH.10.12.3">Jadi' bima toe nadapa' pai' nahungongo' serigala, alaa-na pagaa' -gaa' -ramo.</s>
     </seg>
     <seg type="verse" id="b.JOH.10.13">
      <s id="b.JOH.10.13.1">Tauna to ragaji' toei metibo', apa' mobago baha ragaji' -wadi.</s>
      <s id="b.JOH.10.13.2">Uma-i mposaile' ewua-na.</s>
     </seg>
     <seg type="verse" id="b.JOH.10.15">
      <s id="b.JOH.10.15.1">"Aku' toi-mi topo'ewu to lompe'.</s>
      <s id="b.JOH.10.15.2">Hewa Tuama-ku mpo'inca-a, pai' Aku' mpo'inca Tuama-ku, wae wo'o Aku' mpo'inca bima-ku, pai' bima-ku mpo'inca-a.</s>
      <s id="b.JOH.10.15.3">Kupewai' tuwu' -ku bona bima-ku tuwu'.</s>
     </seg>
     <seg type="verse" id="b.JOH.10.16">
      <s id="b.JOH.10.16.1">"Ria wo'o-pidi bima-ku to ntani' -na, to uma hi rala gimpu toi.</s>
      <s id="b.JOH.10.16.2">Hira' wo'o mpai' kana kukeni tumai.</s>
      <s id="b.JOH.10.16.3">Rapetonoi mpai' libu' -ku, bona hawe'ea bima-ku jadi' mopahantuda lau, pai' hadua-ku-wadi to mpo'ewu-ra omea.</s>
     </seg>
     <seg type="verse" id="b.JOH.10.17">
      <s id="b.JOH.10.17.1">"Tuama-ku mpoka'ahi' -a, apa' kupewai' tuwu' -ku bona kurua' nculii' tuwu' -ku.</s>
     </seg>
     <seg type="verse" id="b.JOH.10.18">
      <s id="b.JOH.10.18.1">Uma ria haduaa to mpatehi-a ane uma konoa-ku.</s>
      <s id="b.JOH.10.18.2">Ku'agi mate hante karoli' -roli' nono-ku.</s>
      <s id="b.JOH.10.18.3">Ria kuasa-ku mpewai' tuwu' -ku bona rapatehi, pai' ria wo'o kuasa-ku tuwu' nculii'.</s>
      <s id="b.JOH.10.18.4">Toe-mi hawa' to kutarima ngkai Tuama-ku."</s>
     </seg>
     <seg type="verse" id="b.JOH.10.19">
      <s id="b.JOH.10.19.1">Kara'epe-na to Yahudi pololita-na Yesus toe, momehono' wo'o-ramo.</s>
     </seg>
     <seg type="verse" id="b.JOH.10.20">
      <s id="b.JOH.10.20.1">Wori' -ra to mpo'uli': "Kahawia' -ile!</s>
      <s id="b.JOH.10.20.2">Wuli-i!</s>
      <s id="b.JOH.10.20.3">Napa-pi kalaua-na tape'epei lolita-na."</s>
     </seg>
     <seg type="verse" id="b.JOH.10.21">
      <s id="b.JOH.10.21.1">Aga ria wo'o to mpo'uli': "Uma-di!</s>
      <s id="b.JOH.10.21.2">Tauna to napesuai' seta-le uma-hawo mololita hewa toei.</s>
      <s id="b.JOH.10.21.3">Ha bisa wo'o-hawo seta mpaka'uri' tauna to wero-e?"</s>
     </seg>
     <seg type="verse" id="b.JOH.10.22">
      <s id="b.JOH.10.22.1">Hi Yerusalem nto'u toe, tauna mpobabehi karamea mpokiwoi eo bohe pompowatia' Tomi Alata'ala owi.</s>
      <s id="b.JOH.10.22.2">Nto'u toe, tempo lengi'.</s>
     </seg>
     <seg type="verse" id="b.JOH.10.23">
      <s id="b.JOH.10.23.1">Yesus momako' hi berewe Tomi Alata'ala, hi pengkawinaraa to rahanga' Pengkawinaraa Salomo.</s>
     </seg>
     <seg type="verse" id="b.JOH.10.24">
      <s id="b.JOH.10.24.1">Topoparenta to Yahudi mpotipuhi Yesus pai' ra'uli' -ki: "Napa pai' nupelele' oa' -kai ingu', uma oa' nupakalonto' kahema-nue?</s>
      <s id="b.JOH.10.24.2">Ane bongko Magau' Topetolo' mpu'u-kole, uli' pakalonto' lau-mi."</s>
     </seg>
     <seg type="verse" id="b.JOH.10.25">
      <s id="b.JOH.10.25.1">Na'uli' Yesus: "Oti-mi ku'uli' -kokoie, aga uma-koi dota mpangala'.</s>
      <s id="b.JOH.10.25.2">Anu mekoncehi to kubabehi hante kuasa Tuama-ku, toe-mi to mpakanoto kahema-ku.</s>
     </seg>
     <seg type="verse" id="b.JOH.10.26">
      <s id="b.JOH.10.26.1">Tapi' uma oa' nipangala', apa' bela-koi bima-ku.</s>
     </seg>
     <seg type="verse" id="b.JOH.10.27">
      <s id="b.JOH.10.27.1">Bima-ku mpetonoi libu' -ku.</s>
      <s id="b.JOH.10.27.2">Ku'inca moto-ra, pai' -ra mpotuku' -a.</s>
     </seg>
     <seg type="verse" id="b.JOH.10.28">
      <s id="b.JOH.10.28.1">Kuwai' -ra katuwua' to lompe' duu' kahae-hae-na, pai' monoa' -mi ka'uma-ra mpai' rahuku' hi naraka.</s>
      <s id="b.JOH.10.28.2">Uma ria haduaa to ma'ala mpo'agoi-a bima-ku.</s>
     </seg>
     <seg type="verse" id="b.JOH.10.29">
      <s id="b.JOH.10.29.1">Tuama-ku meliu kabaraka' -na ngkai hawe'ea, pai' Hi'a-mi to mpowai' -a bima-ku.</s>
      <s id="b.JOH.10.29.2">Uma ria haduaa to ma'ala mpo'ago-ra ngkai Tuama-ku.</s>
     </seg>
     <seg type="verse" id="b.JOH.10.30">
      <s id="b.JOH.10.30.1">Aku' pai' Tuama-ku, hadua lau-wada-kai."</s>
     </seg>
     <seg type="verse" id="b.JOH.10.31">
      <s id="b.JOH.10.31.1">Ngkai ree, to Yahudi mpotima' watu doko' rapana' -ki Yesus bona mate-i.</s>
     </seg>
     <seg type="verse" id="b.JOH.10.32">
      <s id="b.JOH.10.32.1">Na'uli' Yesus mpo'uli' -raka: "Nihilo moto-a mpobabehi bago to lompe' ntuku' hawa' Tuama-ku.</s>
      <s id="b.JOH.10.32.2">Ngkai bago-ku tohe'e, to'uma to masipato' nipatehi-ka?"</s>
     </seg>
     <seg type="verse" id="b.JOH.10.33">
      <s id="b.JOH.10.33.1">Ra'uli' to Yahudi: "Bela ngkai pobago-nu to lompe', pai' doko' kipatehi-ko.</s>
      <s id="b.JOH.10.33.2">Pai' doko' kipatehi-kole apa' mpokedi' Alata'ala-ko-kona!</s>
      <s id="b.JOH.10.33.3">Api' manusia' biasa-wadi-ko, nu'uli' -kona Alata'ala-ko!"</s>
     </seg>
     <seg type="verse" id="b.JOH.10.34">
      <s id="b.JOH.10.34.1">Na'uli' Yesus: "Hi rala Buku Atura-ni ria te'uki' Lolita Alata'ala hi pangkeni to Yahudi owi, hewa toi moni-na: 'Koi', raponcawa Alata'ala-koi.'</s>
     </seg>
     <seg type="verse" id="b.JOH.10.35">
      <s id="b.JOH.10.35.1">Napa to te'uki' hi rala Buku Tomoroli' tetu, uma ria balia' -na.</s>
      <s id="b.JOH.10.35.2">Jadi', ane Buku Tomoroli' mpo'uli' 'Alata'ala-koi' hi tauna to mpotarima Lolita Alata'ala owi, peliu-liu-nami Aku'.</s>
     </seg>
     <seg type="verse" id="b.JOH.10.36">
      <s id="b.JOH.10.36.1">Apa' Aku' toi-e, to nawati' Tuama-ku, napowiwi napowiti' tumai hi dunia'.</s>
      <s id="b.JOH.10.36.2">Jadi', napa pai' ni'uli' -ka mpokedi' -a Alata'ala apa' ku'uli' ka'Aku' -na Ana' -na?</s>
     </seg>
     <seg type="verse" id="b.JOH.10.37">
      <s id="b.JOH.10.37.1">"Ane rapa' -na uma kubabehi bago to ngkai Tuama-ku, neo' -a nipangala'.</s>
     </seg>
     <seg type="verse" id="b.JOH.10.38">
      <s id="b.JOH.10.38.1">Tapi' ane kubabehi moto-mi bago to ngkai Tuama-kue, kana nipangala' -a sabana pobago-ku toe.</s>
      <s id="b.JOH.10.38.2">Nau' Aku' moto uma nipangalai', kana nipangala' kangkai Alata'ala-na pobago-ku.</s>
      <s id="b.JOH.10.38.3">Ane mepangala' -koi hi pobago-ku toe, ni'inca mpai' pai' monoto mpu'u hi nono-ni kahintuwu' -ku hante Tuama-ku, pai' Tuama-ku hintuwu' hante Aku'."</s>
     </seg>
     <seg type="verse" id="b.JOH.10.39">
      <s id="b.JOH.10.39.1">Mpo'epe toe-di, to Yahudi doko' wo'o-ramo mpohoko' -i, aga tepetibo' moto-i.</s>
     </seg>
     <seg type="verse" id="b.JOH.10.40">
      <s id="b.JOH.10.40.1">Ngkai ree, malai wo'o-imi Yesus hilou hi dipo ue Yordan, hi peniua' -na Yohanes ri'ulu, pai' -i mo'oha' hi ria.</s>
     </seg>
     <seg type="verse" id="b.JOH.10.41">
      <s id="b.JOH.10.41.1">Wori' tauna hilou mpohirua' -ki, ra'uli': "Yohanes uma mpobabehi tanda mekoncehi.</s>
      <s id="b.JOH.10.41.2">Aga hawe'ea to na'uli' mpotompo'wiwi Yesus, makono omea."</s>
     </seg>
     <seg type="verse" id="b.JOH.10.42">
      <s id="b.JOH.10.42.1">Toe pai' wori' tauna hi ree mepangala' hi Yesus.</s>
     </seg>
    </div>
    <div type="chapter" id="b.JOH.11">
     <seg type="verse" id="b.JOH.11.2">
      <s id="b.JOH.11.2.1">Hadua tomane to rahanga' Lazarus mo'oha' hi ngata Betania hante ompi' bine-na Maria pai' Marta.</s>
      <s id="b.JOH.11.2.2">(Maria toe-mi mpai' to mpolanai witi' Yesus hante lana honga pai' naporihi hante wuluwoo' -na.)</s>
      <s id="b.JOH.11.2.3">Hangkani, peda' -i Lazarus.</s>
     </seg>
     <seg type="verse" id="b.JOH.11.3">
      <s id="b.JOH.11.3.1">Ompi' bine-na to rodua toera mposuro tauna hilou hi Yesus, mpo'uli' -ki: "Pue', bale-nu to nupe'ahi', peda' -i."</s>
     </seg>
     <seg type="verse" id="b.JOH.11.4">
      <s id="b.JOH.11.4.1">Kana'epe-na Yesus kareba toe, na'uli': "Haki' -na tetu-e ria, uma napomate-ki.</s>
      <s id="b.JOH.11.4.2">Toe jadi' bona Alata'ala rapomobohe, pai' bona Aku' wo'o, Ana' -na, rapomobohe."</s>
     </seg>
     <seg type="verse" id="b.JOH.11.5">
      <s id="b.JOH.11.5.1">Yesus mpoka'ahi' Marta, Maria, pai' Lazarus.</s>
     </seg>
     <seg type="verse" id="b.JOH.11.6">
      <s id="b.JOH.11.6.1">Aga kana'epe-na kapeda' -na Lazarus, uma-i ulu hilou, bate hi po'ohaa' -na moto-i ro'eo-pi kahae-na.</s>
     </seg>
     <seg type="verse" id="b.JOH.11.7">
      <s id="b.JOH.11.7.1">Timpaliu ro'eo toe-di, pai' lako' na'uli' -raka ana'guru-na: "Kita-mi hilou nculii' hi tana' Yudea."</s>
     </seg>
     <seg type="verse" id="b.JOH.11.8">
      <s id="b.JOH.11.8.1">Ra'uli' ana'guru-na: "Guru, ko'ia mahae to Yahudi hi ria doko' mpopatehi-ko.</s>
      <s id="b.JOH.11.8.2">Napa wo'o-mi pai' doko' hilou hi ria-koe?"</s>
     </seg>
     <seg type="verse" id="b.JOH.11.9">
      <s id="b.JOH.11.9.1">Na'uli' Yesus mpo'uli' -raka: "Ha uma hampulu' rojaa to mobaja rala-na ha'eo?</s>
      <s id="b.JOH.11.9.2">Tauna to momako' hi eo-na, uma-ra tewinci', apa' mpohilo-ra pehini eo to mpobajahi dunia' toi.</s>
     </seg>
     <seg type="verse" id="b.JOH.11.10">
      <s id="b.JOH.11.10.1">Aga tauna to momako' hi bengi-na, bate tewinci' -ra, apa' uma ria to mpobajahi-ra."</s>
     </seg>
     <seg type="verse" id="b.JOH.11.11">
      <s id="b.JOH.11.11.1">Hewa toe-mi lolita Yesus, pai' oti toe na'uli' tena: "Bale-ta Lazarus, leta' -i.</s>
      <s id="b.JOH.11.11.2">Hilou-a mpolike-i."</s>
     </seg>
     <seg type="verse" id="b.JOH.11.13">
      <s id="b.JOH.11.13.1">Kakoo-kono-na, lolita-na Yesus toe mpowalatu kamate-na Lazarus.</s>
      <s id="b.JOH.11.13.2">Tapi' ana'guru-na uma mpopaha walatu toe, ra'uli' leta' mpu'u-i Lazarus.</s>
      <s id="b.JOH.11.13.3">Toe pai' ra'uli' -ki Yesus: "Pue', ane leta' -i, mo'uri' moto-i mpai'."</s>
     </seg>
     <seg type="verse" id="b.JOH.11.14">
      <s id="b.JOH.11.14.1">Jadi', nalohu lau-miraka batua walatu-na, na'uli': "Mate-imi Lazarus.</s>
     </seg>
     <seg type="verse" id="b.JOH.11.15">
      <s id="b.JOH.11.15.1">Pai' goe' -a apa' uma kukaralai nto'u toe.</s>
      <s id="b.JOH.11.15.2">Apa' napa to jadi' toe mpai' ria, mpokeni kalompea' hi koi', bona mepangala' -koi hi Aku'.</s>
      <s id="b.JOH.11.15.3">Hilou-tamo hi Lazarus."</s>
     </seg>
     <seg type="verse" id="b.JOH.11.16">
      <s id="b.JOH.11.16.1">Tomas, to ra'atu Ntomoropa', mpo'uli' -raka hingka ana'guru-na: "Kita-mi hilou mpotuku' -i, bona mate-ta hangkaa-ngkania hante Hi'a."</s>
      <s id="b.JOH.11.16.2">Jadi' hilou mpu'u-ramo hi tana' Yudea.</s>
     </seg>
     <seg type="verse" id="b.JOH.11.17">
      <s id="b.JOH.11.17.1">Karata-ra hi ngata Betania, mpolia' opo' mengi-imi Lazarus ratana.</s>
     </seg>
     <seg type="verse" id="b.JOH.11.18">
      <s id="b.JOH.11.18.1">Betania tohe'e mohu' Yerusalem, kira-kira tolu kilo kalaa-na.</s>
     </seg>
     <seg type="verse" id="b.JOH.11.19">
      <s id="b.JOH.11.19.1">Jadi', wori' -ra to Yahudi to tumai mpotanta'u Marta pai' Maria hi kamate ompi' -ra toe.</s>
     </seg>
     <seg type="verse" id="b.JOH.11.20">
      <s id="b.JOH.11.20.1">Marta mpo'epe kaneo' -na rata-mi Yesus, kahilou-nami mpotomu-i.</s>
      <s id="b.JOH.11.20.2">Tapi' Maria, hi tomi moto-i-hana.</s>
     </seg>
     <seg type="verse" id="b.JOH.11.21">
      <s id="b.JOH.11.21.1">Na'uli' Marta hi Yesus: "Pue', ane ke hi rehe'i-ko wengi, ke uma-i mate ompi' -ku.</s>
     </seg>
     <seg type="verse" id="b.JOH.11.22">
      <s id="b.JOH.11.22.1">Aga nau' wae, ku'inca moto: napa-napa to nuperapi' hi Alata'ala tempo toi, bate nawai' -ko."</s>
     </seg>
     <seg type="verse" id="b.JOH.11.23">
      <s id="b.JOH.11.23.1">Na'uli' Yesus mpo'uli' -ki: "Memata moto-ile mpai' ompi' -nue."</s>
     </seg>
     <seg type="verse" id="b.JOH.11.24">
      <s id="b.JOH.11.24.1">Na'uli' Marta: "Io', to ku'inca-le, memata moto mpu'u-i mpai' hi Eo Kiama, nto'u hawe'ea tomate rapopemata."</s>
     </seg>
     <seg type="verse" id="b.JOH.11.25">
      <s id="b.JOH.11.25.1">Na'uli' Yesus: "Aku' toi-mi to mpopemata tomate, pai' to mpowai' katuwua'.</s>
      <s id="b.JOH.11.25.2">Tauna to mepangala' hi Aku', nau' mate-ra, tuwu' moto-ra mpai'.</s>
     </seg>
     <seg type="verse" id="b.JOH.11.26">
      <s id="b.JOH.11.26.1">Pai' hawe'ea tauna to tuwu' pai' mepangala' hi Aku', bate uma-ra mate, duu' kahae-hae-na.</s>
      <s id="b.JOH.11.26.2">Ha nupangala' to ku'uli' toe-e?"</s>
     </seg>
     <seg type="verse" id="b.JOH.11.27">
      <s id="b.JOH.11.27.1">Na'uli' Marta: "Io' Pue', kupangala' ka'Iko-na Ana' Alata'ala, Magau' Topetolo' to najanci Alata'ala owi to tumai hi dunia'."</s>
     </seg>
     <seg type="verse" id="b.JOH.11.28">
      <s id="b.JOH.11.28.1">Ka'oti-na Marta mpo'uli' toe, hilou-imi hi tomi mpokio' Maria, pai' mpowara' -i na'uli' -ki: "Oe-imi ria Guru, doko' napohirua' -koko!"</s>
     </seg>
     <seg type="verse" id="b.JOH.11.29">
      <s id="b.JOH.11.29.1">Mpo'epe tohe'e, napesahui Maria hilou mpohirua' -ki Yesus.</s>
     </seg>
     <seg type="verse" id="b.JOH.11.30">
      <s id="b.JOH.11.30.1">Nto'u toe, Yesus ko'ia mesua' hi rala ngata, hi mali ngata-i-pidi, hi kahiruaa' -na hante Marta we'i.</s>
     </seg>
     <seg type="verse" id="b.JOH.11.31">
      <s id="b.JOH.11.31.1">To Yahudi to mpodoo eo mpohilo kasosa-na Maria malai ngkai tomi.</s>
      <s id="b.JOH.11.31.2">Ra'uli': "Hilou hi daeo' -i tu, hilou motantangi' hi ria!"</s>
      <s id="b.JOH.11.31.3">Jadi', hilou wo'o-ra-rawo mpotuku' -i.</s>
     </seg>
     <seg type="verse" id="b.JOH.11.32">
      <s id="b.JOH.11.32.1">Karata Maria hi pento'oa-na Yesus we'i, pai' kampohilo-na Yesus, powingkotu' -nami hi nyanyoa-na, pai' na'uli' -ki: "Pue', ane ke hi rehe'i-ko, ke uma-i mate ompi' -ku."</s>
     </seg>
     <seg type="verse" id="b.JOH.11.33">
      <s id="b.JOH.11.33.1">Kanahilo-na Yesus Maria motantangi' hante tauna to dohe-na, susa' pai' tuna-mi nono-na.</s>
     </seg>
     <seg type="verse" id="b.JOH.11.34">
      <s id="b.JOH.11.34.1">Napekune' -ra: "Ratana hiapa-i?"</s>
      <s id="b.JOH.11.34.2">Ra'uli': "Mai-moko Pue', kipo'ema' -ko hilou bona nuhilo."</s>
     </seg>
     <seg type="verse" id="b.JOH.11.35">
      <s id="b.JOH.11.35.1">Mo'ili-mi ue mata-na Yesus.</s>
     </seg>
     <seg type="verse" id="b.JOH.11.36">
      <s id="b.JOH.11.36.1">Ra'uli' to Yahudi: "Hilo!</s>
      <s id="b.JOH.11.36.2">Uma mpu'u mowo kama'ahi' -na hi Lazarus!"</s>
     </seg>
     <seg type="verse" id="b.JOH.11.37">
      <s id="b.JOH.11.37.1">Aga ria wo'o-ra to mpo'uli': "Tauna towero napaka'uri'.</s>
      <s id="b.JOH.11.37.2">Ha uma-i bisa mpaka'uri' Lazarus bona ke uma-i-hawo mate-e?"</s>
     </seg>
     <seg type="verse" id="b.JOH.11.38">
      <s id="b.JOH.11.38.1">Ngkai ree, peda' wo'o-mi nono-na Yesus, pai' -i hilou hi daeo'.</s>
      <s id="b.JOH.11.38.2">Daeo' toe, wulou' to ratowi hi panapa bulu', pai' ra'unca hante watu to bohe.</s>
     </seg>
     <seg type="verse" id="b.JOH.11.39">
      <s id="b.JOH.11.39.1">Na'uli' Yesus: "Deru' watu tetu!"</s>
      <s id="b.JOH.11.39.2">Na'uli' Marta, ompi' -na tomate: "Neo' -pi rabea, Pue'.</s>
      <s id="b.JOH.11.39.3">Mohoa-imi, apa' opo' mengi-imi ratana."</s>
     </seg>
     <seg type="verse" id="b.JOH.11.40">
      <s id="b.JOH.11.40.1">Na'uli' Yesus mpo'uli' -ki Marta: "Ha uma ku'uli' -mikoko we'i, ane mepangala' -ko, nuhilo moto mpai' kabohe baraka' -na Alata'ala."</s>
     </seg>
     <seg type="verse" id="b.JOH.11.41">
      <s id="b.JOH.11.41.1">Oti toe, raderu' mpu'u-mi watu po'unca daeo'.</s>
      <s id="b.JOH.11.41.2">Yesus ngkongoa' hi langi', na'uli': "Tuama-ku, mpo'uli' -a tarima kasi, apa' nu'epe pomperapia' -ku tohe'i.</s>
     </seg>
     <seg type="verse" id="b.JOH.11.42">
      <s id="b.JOH.11.42.1">Ku'inca, bate nu'epe oa' lolita-ku.</s>
      <s id="b.JOH.11.42.2">Aga tohe'i kupesukui mpo'uli', bona ra'epe tauna to wori' to hi rehe'i lau, bona rapangala' ka'Iko-na mpu'u to mposuro-a."</s>
     </seg>
     <seg type="verse" id="b.JOH.11.43">
      <s id="b.JOH.11.43.1">Oti toe, napesukui mekio': "Lazarus!</s>
      <s id="b.JOH.11.43.2">Tumai-moko!"</s>
     </seg>
     <seg type="verse" id="b.JOH.11.44">
      <s id="b.JOH.11.44.1">Mehupa' -imi tauna to mate toei ngkai rala daeo' -na.</s>
      <s id="b.JOH.11.44.2">Pale-na pai' witi' -na teputu' -pidi hante hompu' -na, pai' woo' -na tehoo' hante lenco.</s>
      <s id="b.JOH.11.44.3">Na'uli' Yesus mpo'uli' -raka: "Bongka pomputu' -na bona lompe' pomako' -na."</s>
     </seg>
     <seg type="verse" id="b.JOH.11.45">
      <s id="b.JOH.11.45.1">Wori' to Yahudi to mpokinomo Maria nto'u toe, pai' rahilo napa to nababehi Yesus.</s>
      <s id="b.JOH.11.45.2">Pai' wori' -ramo to mepangala' hi Hi'a.</s>
     </seg>
     <seg type="verse" id="b.JOH.11.46">
      <s id="b.JOH.11.46.1">Aga ria wo'o-ra hantongo' hilou hi to Parisi mpoparata napa to nababehi Yesus toe.</s>
     </seg>
     <seg type="verse" id="b.JOH.11.47">
      <s id="b.JOH.11.47.1">Toe pai' to Parisi hante imam pangkeni mpobabehi porumpua bohe hante topohura agama to ntani' -na.</s>
      <s id="b.JOH.11.47.2">Ra'uli': "Napa-koiwo to kana tababehi?</s>
      <s id="b.JOH.11.47.3">Apa' wori' mpu'u tanda mekoncehi to nababehi-e.</s>
     </seg>
     <seg type="verse" id="b.JOH.11.48">
      <s id="b.JOH.11.48.1">Ane tapelele' oa' -i, hawe'ea tauna mpai' mepangala' hi Hi'a omea-ramo.</s>
      <s id="b.JOH.11.48.2">Ka'omea-na mpai', tantara to Roma tumai mpogero ngata-ta hante Tomi Alata'ala."</s>
     </seg>
     <seg type="verse" id="b.JOH.11.49">
      <s id="b.JOH.11.49.1">Ngkai ree, hadua ngkai laintongo' -ra to rahanga' Kayafas, Imam Bohe hi mpae toe, mpo'uli': "Uma ni'incai napa-napa!</s>
     </seg>
     <seg type="verse" id="b.JOH.11.50">
      <s id="b.JOH.11.50.1">Uma ni'incai kalompea' ntodea.</s>
      <s id="b.JOH.11.50.2">Agina lau-pi tau hadua mate mposampei ntodea, bona neo' mpai' ragero ngata-ta omea."</s>
     </seg>
     <seg type="verse" id="b.JOH.11.51">
      <s id="b.JOH.11.51.1">Patuju-na Kayafas mpo'uli' hewa toe: Yesus kana rapatehi.</s>
      <s id="b.JOH.11.51.2">Tapi' ria wo'o batua to kahanyala-na, to uma-hawo natungkai'.</s>
      <s id="b.JOH.11.51.3">Apa' lawi' hi'a-mi Imam Bohe hi mpae toe-e, lolita-na mpolowa kamate-na mpai' Yesus mpotolo' to Yahudi.</s>
     </seg>
     <seg type="verse" id="b.JOH.11.52">
      <s id="b.JOH.11.52.1">Pai' uma muntu' to Yahudi-wadi.</s>
      <s id="b.JOH.11.52.2">Ngkai kamate-na Yesus toe mpai', hawe'ea ana' Alata'ala to pahawu' -hawu' hi humalili' dunia' rarumpu pai' rapahantuda lau.</s>
     </seg>
     <seg type="verse" id="b.JOH.11.53">
      <s id="b.JOH.11.53.1">Ntepu'u eo toe, hahawa' lau-ramo topoparenta to Yahudi mpopatehi Yesus.</s>
     </seg>
     <seg type="verse" id="b.JOH.11.54">
      <s id="b.JOH.11.54.1">Jadi', toe pai' uma-ipi modao' hi rala tana' -ra to Yahudi, bona neo' -ipi rahiloi ntodea.</s>
      <s id="b.JOH.11.54.2">Malai-imi ngkai ree hilou hi ngata to rahanga' Efraim hi wiwi' papada to wao', pai' mo'oha' hi ree-imi hante ana'guru-na.</s>
     </seg>
     <seg type="verse" id="b.JOH.11.55">
      <s id="b.JOH.11.55.1">Nto'u toe, neo' rata-mi eo bohe agama Yahudi to rahanga' Eo Paskah.</s>
      <s id="b.JOH.11.55.2">Kako'ia rata eo bohe toe, wori' tauna ngkai ngata ntani' -na hilou hi Yerusalem, bona mpobohoi' woto-ra ntuku' ada agama-ra.</s>
     </seg>
     <seg type="verse" id="b.JOH.11.56">
      <s id="b.JOH.11.56.1">Tauna to morumpu hi Yerusalem toe ntora mpopali' Yesus.</s>
      <s id="b.JOH.11.56.2">Bula-ra moromu hi Tomi Alata'ala, momepololitai-ramo, ra'uli': "Beiwa-koiwo pomporataa-ni?</s>
      <s id="b.JOH.11.56.3">Meka' uma-i mpai' tumai mpokaralai posusa'?"</s>
     </seg>
     <seg type="verse" id="b.JOH.11.57">
      <s id="b.JOH.11.57.1">Ane imam pangkeni pai' to Parisi, ria ami' parenta-ra hi ntodea to mpo'uli': "Hema-hema-koi to mpo'inca kahiapa-na Yesus, ncaliu ni'uli' -kakai, bona rahoko' -i."</s>
     </seg>
    </div>
    <div type="chapter" id="b.JOH.12">
     <seg type="verse" id="b.JOH.12.1">
      <s id="b.JOH.12.1.1">Ono eo kako'ia-na Eo Paskah, hilou-imi Yesus hi Betania, ngata katidaa-na Lazarus, to napotuwu' nculii' -e wengi.</s>
     </seg>
     <seg type="verse" id="b.JOH.12.2">
      <s id="b.JOH.12.2.1">Mpobabehi-ra karamea, apa' goe' -ra mpotarima Yesus hi ngata-ra.</s>
      <s id="b.JOH.12.2.2">Marta moruhe, Lazarus mpohimpohura-ki Yesus pai' torata ntani' -na.</s>
     </seg>
     <seg type="verse" id="b.JOH.12.3">
      <s id="b.JOH.12.3.1">Bula-ra ngkoni', tumai-i Maria ngkeni hantanga' lite lana honga.</s>
      <s id="b.JOH.12.3.2">Lana toe rababehi ngkai rali' kaju to mohonga, masuli' lia oli-na.</s>
      <s id="b.JOH.12.3.3">Natua lana toe hi witi' -na Yesus pai' naporihi hante wuluwoo' -na.</s>
      <s id="b.JOH.12.3.4">Mohonga-damo hobo' hi rala tomi.</s>
     </seg>
     <seg type="verse" id="b.JOH.12.4">
      <s id="b.JOH.12.4.1">Hadua ana'guru-na Yesus to rahanga' Yudas Iskariot-- to mpobalu' Yesus hi bali' -nae mpai'-- mpo'uli':</s>
     </seg>
     <seg type="verse" id="b.JOH.12.5">
      <s id="b.JOH.12.5.1">"Masuli' lia oli-na lana tetu, nte tolu atu doi pera'.</s>
      <s id="b.JOH.12.5.2">Napa-di-hana pai' uma rapobalu' lau, pai' doi-na rawai' -raka tokabu!"</s>
     </seg>
     <seg type="verse" id="b.JOH.12.6">
      <s id="b.JOH.12.6.1">Kakoo-kono-na, Yudas uma kamposaile' -na mpu'u tokabu.</s>
      <s id="b.JOH.12.6.2">Api' katomanako-nadi!</s>
      <s id="b.JOH.12.6.3">Apa' hi'a to ntimamahi doi-ra, pai' pontu-na na'ala' bongo.</s>
     </seg>
     <seg type="verse" id="b.JOH.12.7">
      <s id="b.JOH.12.7.1">Na'uli' Yesus: "Pelele' moto-i-hawo!</s>
      <s id="b.JOH.12.7.2">Napa to nababehi toi, mpenonoi eo karatana-ku mpai'.</s>
     </seg>
     <seg type="verse" id="b.JOH.12.8">
      <s id="b.JOH.12.8.1">Ane tokabu, ria-pidi loga-ni mpotulungi-ra.</s>
      <s id="b.JOH.12.8.2">Tapi' Aku', neo' uma-pi ria loga-ni mpotulungi-a, apa' uma-apa mahae dohe-ni."</s>
     </seg>
     <seg type="verse" id="b.JOH.12.9">
      <s id="b.JOH.12.9.1">Wori' to Yahudi mpo'epe karia-na Yesus hi Betania, toe pai' mo'iko-ra hilou doko' mpohilo-i.</s>
      <s id="b.JOH.12.9.2">Pai' doko' wo'o-ra mpohilo Lazarus, to napotuwu' nculii' Yesus-e wengi.</s>
     </seg>
     <seg type="verse" id="b.JOH.12.10">
      <s id="b.JOH.12.10.1">Jadi', mohawa' wo'o-ramo imam pangkeni doko' mpopatehi Lazarus.</s>
     </seg>
     <seg type="verse" id="b.JOH.12.11">
      <s id="b.JOH.12.11.1">Apa' ngkai hi'a pai' alaa-na wori' to Yahudi mpalahii-ra pai' mepangala' hi Yesus.</s>
     </seg>
     <seg type="verse" id="b.JOH.12.12">
      <s id="b.JOH.12.12.1">Kamepulo-na, wori' tauna hi Yerusalem mpo'epe kahilou-na Yesus mpotoa' ngata-ra.</s>
      <s id="b.JOH.12.12.2">Nto'u toe, wori' lia tauna morumpu hi Yerusalem apa' neo' rata-mi Eo Paskah.</s>
     </seg>
     <seg type="verse" id="b.JOH.12.13">
      <s id="b.JOH.12.13.1">Mpo'ala' -ra palampa, pai' hilou-ra mpotomu-i.</s>
      <s id="b.JOH.12.13.2">Ntora mekio' -ra: Une' -imi Pue' Ala!"</s>
      <s id="b.JOH.12.13.3">Pue' mpogane' Magau' to tumai mpokeni hanga' -na!"</s>
      <s id="b.JOH.12.13.4">Pue' mpogane' Magau' to Israel!"</s>
     </seg>
     <seg type="verse" id="b.JOH.12.14">
      <s id="b.JOH.12.14.1">Yesus mpo'ala' hama'a keledai to mongura, pai' nahawi'.</s>
      <s id="b.JOH.12.14.2">Pehawi' -na tohe'e mpopadupa' lolita nabi owi to mpo'uli':</s>
     </seg>
     <seg type="verse" id="b.JOH.12.15">
      <s id="b.JOH.12.15.1">"Neo' -koi me'eka', pue' ngata Sion.</s>
      <s id="b.JOH.12.15.2">Hilo!</s>
      <s id="b.JOH.12.15.3">Etu-i tumai Magau' -ni.</s>
      <s id="b.JOH.12.15.4">Mpohawi' -i hama'a ana' keledai."</s>
     </seg>
     <seg type="verse" id="b.JOH.12.16">
      <s id="b.JOH.12.16.1">Nto'u toe, ko'ia rapaha ana'guru-na napa batua-na to jadi' toe.</s>
      <s id="b.JOH.12.16.2">Aga ka'oti-na Yesus rapatehi pai' rapomobohe, rakiwoi-mi napa to jadi' hi Yesus toe, hewa to telowa ami' hi rala Buku Tomoroli'.</s>
     </seg>
     <seg type="verse" id="b.JOH.12.17">
      <s id="b.JOH.12.17.1">Hi Yerusalem nto'u toe, ria wo'o wori' tauna to dohe Yesus wengi nto'u kanakio' -na Lazarus ngkai rala daeo' pai' mpotuwu' -i nculii'.</s>
      <s id="b.JOH.12.17.2">Tauna toera ntora mpojarita kajadia' toe.</s>
     </seg>
     <seg type="verse" id="b.JOH.12.18">
      <s id="b.JOH.12.18.1">Ngkai toe-mi pai' alaa-na wori' rahi tauna hilou mpotomu-i Yesus, apa' ra'epe Kahi'a-na to mpobabehi tanda mekoncehi toe.</s>
     </seg>
     <seg type="verse" id="b.JOH.12.19">
      <s id="b.JOH.12.19.1">Momepololitai-ramo to Parisi, ra'uli': "Madagi-tamo toi-e!</s>
      <s id="b.JOH.12.19.2">Hilo-dile, hawe'ea tauna hi dunia' mpotuku' -i."</s>
     </seg>
     <seg type="verse" id="b.JOH.12.20">
      <s id="b.JOH.12.20.1">Ngkai kawori' tauna to hilou hi Yerusalem mepue' nto'u Eo Paskah toe, ria wo'o ba hangkuja dua to Yunani.</s>
     </seg>
     <seg type="verse" id="b.JOH.12.21">
      <s id="b.JOH.12.21.1">To Yunani toera hilou hi Filipus, ra'uli' -ki: "Doko' -ka-kaiwo mpohirua' -ki Yesus."</s>
      <s id="b.JOH.12.21.2">(Filipus tohe'e ngkai ngata Betsaida hi tana' Galilea.)</s>
     </seg>
     <seg type="verse" id="b.JOH.12.22">
      <s id="b.JOH.12.22.1">Filipus hilou mpo'uli' -ki Andreas, pai' hira' roduaa hilou mparata-ki Yesus.</s>
     </seg>
     <seg type="verse" id="b.JOH.12.23">
      <s id="b.JOH.12.23.1">Yesus mpo'uli' -raka: "Rata-mi tempo-na, Aku' Ana' Manusia' rapomobohe.</s>
     </seg>
     <seg type="verse" id="b.JOH.12.24">
      <s id="b.JOH.12.24.1">Makono mpu'u lolita-ku toi: Aku' ma'ala rarapai' -ki pae.</s>
      <s id="b.JOH.12.24.2">Ane pae toe uma ratuja' hi tana' pai' ra'urihi hewa tomate, bate-na oa' -i.</s>
      <s id="b.JOH.12.24.3">Tapi' ane ratuja' -i-damo, wori' -mi mpai' wua' -na.</s>
     </seg>
     <seg type="verse" id="b.JOH.12.25">
      <s id="b.JOH.12.25.1">Tauna to mpentaei konoa-na moto, moronto-ki mpai' katuwu' -na hi eo mpeno-na.</s>
      <s id="b.JOH.12.25.2">Aga tauna to mpobahaka konoa-na hi dunia' toi, mporata-i mpai' katuwua' to lompe' duu' kahae-hae-na.</s>
     </seg>
     <seg type="verse" id="b.JOH.12.26">
      <s id="b.JOH.12.26.1">Hema-koi to doko' jadi' topobago-ku, kana mpotuku' -a, bona hiapa kahiloua-ku, retu wo'o-koi.</s>
      <s id="b.JOH.12.26.2">Tuama-ku mpai' mpobila' -koi to jadi' topobago-ku.</s>
     </seg>
     <seg type="verse" id="b.JOH.12.27">
      <s id="b.JOH.12.27.1">"Susa' nono-ku toi-e.</s>
      <s id="b.JOH.12.27.2">Uma ku'incai napa to kana ku'uli'.</s>
      <s id="b.JOH.12.27.3">Ria hi rala nono-ku doko' mekakae: 'Mama, bahaka-a-kuwo ngkai kaparia to neo' mporumpa' -a toi-e!'</s>
      <s id="b.JOH.12.27.4">Aga bo toe-mi pai' tumai-a hi rala dunia', bona mpotodohaka kaparia toe.</s>
     </seg>
     <seg type="verse" id="b.JOH.12.28">
      <s id="b.JOH.12.28.1">Ku'uli' hewa toi: Mama, pomobohe-mi hanga' -nu!"</s>
      <s id="b.JOH.12.28.2">Ngkai ree, ria to mololita ngkai langi' mpo'uli' -ki Yesus: "Oti-mile kupomobohe hanga' -kue, pai' kupomobohe tena-pi mpai'."</s>
     </seg>
     <seg type="verse" id="b.JOH.12.29">
      <s id="b.JOH.12.29.1">Ntodea to mpo'epe lolita ngkai langi' toe, mpo'uli': "Toe lou moni kuna!"</s>
      <s id="b.JOH.12.29.2">Aga hantongo' mpo'uli': "Bela-hawo kuna.</s>
      <s id="b.JOH.12.29.3">Ria-hana mala'eka mpololitai-i."</s>
     </seg>
     <seg type="verse" id="b.JOH.12.30">
      <s id="b.JOH.12.30.1">Na'uli' Yesus mpo'uli' -raka: "Lolita to ni'epe toe we'i, rapohowa' uma bona mpotulungi Aku'.</s>
      <s id="b.JOH.12.30.2">Rapohowa' bona mpotulungi koi' -hana.</s>
     </seg>
     <seg type="verse" id="b.JOH.12.31">
      <s id="b.JOH.12.31.1">Rata-mi tempo-na Alata'ala kana mpohurai hawe'ea kasalaa' manusia' hi dunia'.</s>
      <s id="b.JOH.12.31.2">Pai' rata wo'o tempo-na Magau' Anudaa' to mpokuasai dunia' toi kana rapopalai.</s>
     </seg>
     <seg type="verse" id="b.JOH.12.32">
      <s id="b.JOH.12.32.1">Aga Aku', ane rapokalangko-apa mpai' hi wongko dunia', kukeni hawe'ea tauna tumai hi Aku'."</s>
     </seg>
     <seg type="verse" id="b.JOH.12.33">
      <s id="b.JOH.12.33.1">Lolita-na Yesus toe, mpowalatu beiwa mpai' karapatehi-na.</s>
     </seg>
     <seg type="verse" id="b.JOH.12.34">
      <s id="b.JOH.12.34.1">Ra'uli' ntodea: "Hi rala Atura Pue' kibasa: Magau' Topetolo' tuwu' duu' kahae-hae-na.</s>
      <s id="b.JOH.12.34.2">Napa-kona pai' nu'uli' Ana' Manusia' kana rapokalangko hi wongko dunia'?</s>
      <s id="b.JOH.12.34.3">Ana' Manusia' to'uma wo'o-pi to nu'uli' tetu-e?"</s>
     </seg>
     <seg type="verse" id="b.JOH.12.35">
      <s id="b.JOH.12.35.1">Na'uli' Yesus mpo'uli' -raka: "Hampai' -damo, pai' baja to mpobajahi-koi tempo toi-e, uma-pi ria dohe-ni.</s>
      <s id="b.JOH.12.35.2">Kaliliu-mokoi mako' bula-na mobaja-pidi, bona neo' -koi narata bengi.</s>
      <s id="b.JOH.12.35.3">Tauna to mako' hi rala kabengia-na, uma ra'incai hiapa kahiloua-ra.</s>
     </seg>
     <seg type="verse" id="b.JOH.12.36">
      <s id="b.JOH.12.36.1">Mepangala' -mokoi hi Aku' bula-ku ria-pidi dohe-ni mpobajahi-koi, bona mobaja nono-ni."</s>
      <s id="b.JOH.12.36.2">Ka'oti-na Yesus mpo'uli' hawe'ea toe, malai-imi ngkai ree, pai' uma-ipi mpopehuwu woto-na hi ntodea.</s>
     </seg>
     <seg type="verse" id="b.JOH.12.37">
      <s id="b.JOH.12.37.1">Nau' wori' tanda mekoncehi to nababehi Yesus hi mata to Yahudi, uma oa' -ra mepangala' hi Hi'a.</s>
     </seg>
     <seg type="verse" id="b.JOH.12.38">
      <s id="b.JOH.12.38.1">Jadi', madupa' -mi lolita nabi Yesaya owi to mpo'uli': Pue', uma hema to mpangala' kareba to kikeni.</s>
      <s id="b.JOH.12.38.2">Nau' nupopohiloi-ra kabaraka' -nu, uma oa' rapangalai'."</s>
     </seg>
     <seg type="verse" id="b.JOH.12.39">
      <s id="b.JOH.12.39.1">Jadi', uma-ra bisa mepangala', apa' ria wo'o Lolita Alata'ala to na'uki' nabi Yesaya owi, to mpo'uli':</s>
     </seg>
     <seg type="verse" id="b.JOH.12.40">
      <s id="b.JOH.12.40.1">"Na'uli' Pue' Ala: 'Tungkai' kupakawero-ra, bona uma-ra pehilo.</s>
      <s id="b.JOH.12.40.2">Kupakako'o nono-ra, bona nono-ra uma monoto.</s>
      <s id="b.JOH.12.40.3">Ka'omea-na mpai' uma-ra nculii' hi Aku', toe pai' uma-ra kuwai' kalompea'.'"</s>
     </seg>
     <seg type="verse" id="b.JOH.12.41">
      <s id="b.JOH.12.41.1">Lolita toe na'uki' nabi Yesaya owi, apa' nahilo ami' -mi kabaraka' -na Yesus, pai' nalowa-i.</s>
     </seg>
     <seg type="verse" id="b.JOH.12.42">
      <s id="b.JOH.12.42.1">Aga nau' wae, wori' moto pangkeni to Yahudi to mepangala' hi Yesus.</s>
      <s id="b.JOH.12.42.2">Aga mepangala' bongo-ra-wadi, apa' me'eka' -ra nee-neo' mpai' to Parisi mpopalai-ra ngkai tomi posampayaa.</s>
     </seg>
     <seg type="verse" id="b.JOH.12.43">
      <s id="b.JOH.12.43.1">Apa' konoa-ra doko' ra'une' hingka doo-ra, uma rasaile' pe'une' to ngkai Alata'ala.</s>
     </seg>
     <seg type="verse" id="b.JOH.12.44">
      <s id="b.JOH.12.44.1">Yesus mpesukui mekio', na'uli': "Tauna to mepangala' hi Aku', uma muntu' Aku' to rapangala'.</s>
      <s id="b.JOH.12.44.2">Mepangala' wo'o-ramo hi Pue' Ala to mposuro-a.</s>
     </seg>
     <seg type="verse" id="b.JOH.12.45">
      <s id="b.JOH.12.45.1">Tauna to mpohilo-a, mpohilo Pue' Ala wo'o-ra to mposuro-a.</s>
     </seg>
     <seg type="verse" id="b.JOH.12.46">
      <s id="b.JOH.12.46.1">Tumai-a hi dunia' toi jadi' baja, bona hawe'ea tauna to mepangala' hi Aku' uma-pi mo'oha' hi rala kabengia-na.</s>
     </seg>
     <seg type="verse" id="b.JOH.12.47">
      <s id="b.JOH.12.47.1">"Tauna to mpo'epe lolita-ku pai' uma ratuku', bela Aku' to mpohuku' -ra.</s>
      <s id="b.JOH.12.47.2">Apa' bela patuju-ku tumai hi dunia' toi bona mpohuku' manusia'.</s>
      <s id="b.JOH.12.47.3">Tumai-ale, bona mpobahaka-ra ngkai huku' -ra.</s>
     </seg>
     <seg type="verse" id="b.JOH.12.48">
      <s id="b.JOH.12.48.1">Tauna to mposapuaka-a pai' uma mpotarima lolita-ku, ria-mi mpai' to mpohuku' -ra.</s>
      <s id="b.JOH.12.48.2">Lolita-ku to kupohowa', toe-mi mpai' to mpohuku' -ra hi Eo Kiama.</s>
     </seg>
     <seg type="verse" id="b.JOH.12.49">
      <s id="b.JOH.12.49.1">Apa' mololita-a uma ngkai konoa-ku moto.</s>
      <s id="b.JOH.12.49.2">Ku'uli' pai' kulolita napa to napahawa' -ka Tuama-ku, apa' Hi'a-mi to mposuro-a tumai.</s>
     </seg>
     <seg type="verse" id="b.JOH.12.50">
      <s id="b.JOH.12.50.1">Pai' ku'inca: hawa' -na toe mpowai' katuwua' to lompe' duu' kahae-hae-na.</s>
      <s id="b.JOH.12.50.2">Jadi', napa to ku'uli' toi-e, bate lolita to na'uli' ami' -maka Tuama-ku."</s>
     </seg>
    </div>
    <div type="chapter" id="b.JOH.13">
     <seg type="verse" id="b.JOH.13.1">
      <s id="b.JOH.13.1.1">Neo' rata-mi eo bohe Paskah.</s>
      <s id="b.JOH.13.1.2">Na'inca Yesus, neo' rata-mi tempo-na mpalahii dunia' pai' hilou nculii' hi Tuama-na.</s>
      <s id="b.JOH.13.1.3">Nape'ahi' -ra to jadi' bagia-na hi dunia' toi, pai' bate napoka'ahi' -ra duu' hi ka'omea-na.</s>
     </seg>
     <seg type="verse" id="b.JOH.13.2">
      <s id="b.JOH.13.2.1">Yesus pai' ana'guru-na ngkoni' -ra ngkabengia.</s>
      <s id="b.JOH.13.2.2">Magau' Anudaa' mpowara' Yudas ana' Simon Iskariot, mpo'usoki-i mpobalu' Yesus hi bali' -na.</s>
     </seg>
     <seg type="verse" id="b.JOH.13.3">
      <s id="b.JOH.13.3.1">Na'inca Yesus, Tuama-na mpowai' -i hawe'ea kuasa-na.</s>
      <s id="b.JOH.13.3.2">Na'inca wo'o kangkai Alata'ala-nai, pai' nculii' hilou hi Alata'ala wo'o-i mpai'.</s>
     </seg>
     <seg type="verse" id="b.JOH.13.4">
      <s id="b.JOH.13.4.1">Toe pai' pokore-nami, naroncu baju-na, pai' na'ala' abe' napehoo' hi hope' -na.</s>
     </seg>
     <seg type="verse" id="b.JOH.13.5">
      <s id="b.JOH.13.5.1">Oti toe, na'ala' ue natua hi batili, natepu'u-mi mpobohoi' witi' ana'guru-na, pai' naporihi hante abe' to hi hope' -na.</s>
     </seg>
     <seg type="verse" id="b.JOH.13.6">
      <s id="b.JOH.13.6.1">Katelili-na hi Simon Petrus, na'uli' Petrus: "Pue', ncako Iko rahi-di mpobohoi' witi' -kue?"</s>
     </seg>
     <seg type="verse" id="b.JOH.13.7">
      <s id="b.JOH.13.7.1">Na'uli' Yesus: "Tempo toi, ko'ia nu'incai napa to kubabehi toi.</s>
      <s id="b.JOH.13.7.2">Mpeno-damo, pai' lako' nu'inca."</s>
     </seg>
     <seg type="verse" id="b.JOH.13.8">
      <s id="b.JOH.13.8.1">Na'uli' Petrus: "Neo', Pue'!</s>
      <s id="b.JOH.13.8.2">Neo' mpu'u nubohoi' witi' -ku!"</s>
      <s id="b.JOH.13.8.3">Na'uli' Yesus: "Ane uma-ko kubohoi', uma ria posidaia' -nu hante Aku'."</s>
     </seg>
     <seg type="verse" id="b.JOH.13.9">
      <s id="b.JOH.13.9.1">Na'uli' Simon Petrus: "Ane wae-di Pue', neo' muntu' witi' -ku-wadi!</s>
      <s id="b.JOH.13.9.2">Hante pale pai' woo' -ku wo'o."</s>
     </seg>
     <seg type="verse" id="b.JOH.13.10">
      <s id="b.JOH.13.10.1">Na'uli' Yesus: "Tauna to lako' oti moniu', uma-pi babo', me'itu' -mi hobo' woto-na, uma-pi mingki' rabohoi' tena.</s>
      <s id="b.JOH.13.10.2">Muntu' witi' -na-damo to kana rabohoi'.</s>
      <s id="b.JOH.13.10.3">Koi', tebohoi' -mokoi, aga uma hawe'ea-ni."</s>
     </seg>
     <seg type="verse" id="b.JOH.13.11">
      <s id="b.JOH.13.11.1">Yesus mololita hewa toe, apa' na'inca ami' kahema-na mpai' to mpobalu' -i hi bali' -na.</s>
      <s id="b.JOH.13.11.2">Toe pai' na'uli': "Tebohoi' -mokoi, aga uma hawe'ea-ni."</s>
     </seg>
     <seg type="verse" id="b.JOH.13.12">
      <s id="b.JOH.13.12.1">Ka'oti-na Yesus mpobohoi' witi' -ra, na'unco' nculii' -mi baju-na, pai' -i mohura, pai' na'uli' -raka: "Ha ni'inca wa napa to lako' kubabehi-kokoie?</s>
     </seg>
     <seg type="verse" id="b.JOH.13.13">
      <s id="b.JOH.13.13.1">Aku', nikio' -a Guru-ni pai' Pue' -ni, pai' bate wae mpu'u.</s>
     </seg>
     <seg type="verse" id="b.JOH.13.14">
      <s id="b.JOH.13.14.1">Aku' Pue' pai' Guru-ni mobago hewa hadua batua mpobohoi' witi' -ni.</s>
      <s id="b.JOH.13.14.2">Jadi', koi' wo'o kana momebohoi' ngkawiti'.</s>
     </seg>
     <seg type="verse" id="b.JOH.13.15">
      <s id="b.JOH.13.15.1">Kupopohiloi-koi tonco toe we'i, bona nipenau' kehi-ku: hewa Aku' mpotulungi-koi, koi' wo'o kana mpotulungi doo.</s>
     </seg>
     <seg type="verse" id="b.JOH.13.16">
      <s id="b.JOH.13.16.1">"Makono mpu'u lolita-ku toi: hadua batua uma meliu tuwu' -na ngkai maradika-na.</s>
      <s id="b.JOH.13.16.2">Hadua suro uma meliu tuwu' -na ngkai to mposuro-i.</s>
     </seg>
     <seg type="verse" id="b.JOH.13.17">
      <s id="b.JOH.13.17.1">Ane ni'inca-damo tudui' toi, marasi' -koi ane nituku'.</s>
     </seg>
     <seg type="verse" id="b.JOH.13.18">
      <s id="b.JOH.13.18.1">"Napa to ku'uli' -e we'i, uma mpobelahi-koi omea.</s>
      <s id="b.JOH.13.18.2">Ku'inca ami' hema to kupelihi.</s>
      <s id="b.JOH.13.18.3">Tapi' kana madupa' lolita Buku Tomoroli' to mpo'uli': 'Tauna to mpodulu' -ka, hi'a-mi mpai' to jadi' bali' -ku.'</s>
     </seg>
     <seg type="verse" id="b.JOH.13.19">
      <s id="b.JOH.13.19.1">Tohe'i ku'uli' ami' -mikokoi kako'ia-na jadi', bona ane madupa' -pi mpai', nipangala' -mi lolita-ku to mpo'uli' kahema-ku.</s>
     </seg>
     <seg type="verse" id="b.JOH.13.20">
      <s id="b.JOH.13.20.1">Makono mpu'u lolita-ku toi: hema to mpotarima suro-ku, hewa Aku' moto-mi to natarima.</s>
      <s id="b.JOH.13.20.2">Wae wo'o, hema to mpotarima-a, hewa Tuama-ku moto-mi to natarima, apa' Hi'a-mi to mposuro-a."</s>
     </seg>
     <seg type="verse" id="b.JOH.13.21">
      <s id="b.JOH.13.21.1">Ka'oti-na Yesus mololita hewa toe, susa' -mi nono-na, pai' na'uli': "Makono mpu'u lolita-ku toi: Hadua ngkai olo' -ni mpai' mpobalu' -a hi bali' -ku."</s>
     </seg>
     <seg type="verse" id="b.JOH.13.22">
      <s id="b.JOH.13.22.1">Momenaa-ramo ana'guru-na nakeni ka'ingu' -ra, apa' uma ra'incai kahema-na to natoa'.</s>
     </seg>
     <seg type="verse" id="b.JOH.13.23">
      <s id="b.JOH.13.23.1">Hadua ana'guru-na to nape'ahi', mohura hi ncori-na.</s>
     </seg>
     <seg type="verse" id="b.JOH.13.24">
      <s id="b.JOH.13.24.1">Simon Petrus mpokini' mata ana'guru to hadua toei, na'uli' -ki: "Ee, pekune' -i pe' Guru-e, ba hema to natoa' -e."</s>
     </seg>
     <seg type="verse" id="b.JOH.13.25">
      <s id="b.JOH.13.25.1">Toe pai' ana'guru toei mpomohui' Yesus, pai' mpekune' -i: "Hema-i, Pue'?"</s>
     </seg>
     <seg type="verse" id="b.JOH.13.26">
      <s id="b.JOH.13.26.1">Na'uli' Yesus: "Tauna to kuwai' roti to oti kulolo' hi rala nede', hi'a-mi mpai'."</s>
      <s id="b.JOH.13.26.2">Kana'ala' -nami hampui' roti, nalolo' hi rala nede', pai' nawai' -ki Yudas, ana' Simon Iskariot.</s>
     </seg>
     <seg type="verse" id="b.JOH.13.27">
      <s id="b.JOH.13.27.1">Kanadoa-na Yudas roti toe, Magau' Anudaa' mesua' -mi hi rala nono-na.</s>
      <s id="b.JOH.13.27.2">Oti toe, na'uli' Yesus mpo'uli' -ki: "Napa to doko' nubabehi, babehi-mi sohi'."</s>
     </seg>
     <seg type="verse" id="b.JOH.13.28">
      <s id="b.JOH.13.28.1">Ane doo-ra to ngkoni' dohe-ra, uma ra'incai napa pai' Yesus mololita hewa toe hi Yudas.</s>
     </seg>
     <seg type="verse" id="b.JOH.13.29">
      <s id="b.JOH.13.29.1">Hantongo' -ra mpo'uli' meka' Yesus mpohubui Yudas mpo'oli ba napa-napa to raparaluu hi posusa' -ra, ba mpowai' doi hi tokabu.</s>
      <s id="b.JOH.13.29.2">Apa' Yudas to ntimamahi doi-ra.</s>
     </seg>
     <seg type="verse" id="b.JOH.13.30">
      <s id="b.JOH.13.30.1">Kanadoa-na Yudas roti toe, palai-nami hilou hi mali-na.</s>
      <s id="b.JOH.13.30.2">Nto'u toe, mobengi-mi.</s>
     </seg>
     <seg type="verse" id="b.JOH.13.31">
      <s id="b.JOH.13.31.1">Palai-na Yudas ngkai ree, na'uli' -mi Yesus: "Wae lau Aku' Ana' Manusia' rapomobohe.</s>
      <s id="b.JOH.13.31.2">Pai' napa to jadi' hi Aku' mpai' mpomobohe wo'o Alata'ala.</s>
     </seg>
     <seg type="verse" id="b.JOH.13.32">
      <s id="b.JOH.13.32.1">Ane napa to jadi' hi Aku' mpomobohe Alata'ala, Alata'ala wo'o mpai' mpomobohe-a hante baraka' -na.</s>
      <s id="b.JOH.13.32.2">Pai' sohi' kadupa' -na.</s>
     </seg>
     <seg type="verse" id="b.JOH.13.33">
      <s id="b.JOH.13.33.1">Ana' -ana' -ku, uma-apa mahae dohe-ni.</s>
      <s id="b.JOH.13.33.2">Nipali' -a mpai', aga hewa to oti ku'uli' -raka topoparenta to Yahudi wengi, wae wo'o ku'uli' -kokoi: Hi kahilouaa-ku uma-koi bisa hilou.</s>
     </seg>
     <seg type="verse" id="b.JOH.13.34">
      <s id="b.JOH.13.34.1">"Kuwai' -koi hawa' to bo'u: Momepoka'ahi' -mokoi.</s>
      <s id="b.JOH.13.34.2">Hewa Aku' mpoka'ahi' -koi, wae wo'o koi' kana momepoka'ahi' hadua bo hadua.</s>
     </seg>
     <seg type="verse" id="b.JOH.13.35">
      <s id="b.JOH.13.35.1">Ane momepoka'ahi' -koi, hawe'ea tauna mpo'inca kakoi' -na mpu'u-mi topetuku' -ku."</s>
     </seg>
     <seg type="verse" id="b.JOH.13.36">
      <s id="b.JOH.13.36.1">Napekune' Simon Petrus hi Yesus: "Hilou hiapa-ko, Pue'?"</s>
      <s id="b.JOH.13.36.2">Na'uli' Yesus: "Hi kahilouaa-ku, ko'ia-ko bisa hilou.</s>
      <s id="b.JOH.13.36.3">Mpeno-damo, nutuku' -a."</s>
     </seg>
     <seg type="verse" id="b.JOH.13.37">
      <s id="b.JOH.13.37.1">Na'uli' tena Petrus: "Ha napa pai' uma-a ma'ala mpotuku' -ko wae-e lau Pue'?</s>
      <s id="b.JOH.13.37.2">Ku'agi mate sabana petuku' -ku hi Iko!"</s>
     </seg>
     <seg type="verse" id="b.JOH.13.38">
      <s id="b.JOH.13.38.1">Na'uli' Yesus: "Ha nu'agi mpu'u mate sabana Aku'?</s>
      <s id="b.JOH.13.38.2">Makono mpu'u lolita-ku toi: Kako'ia-na manu' turua' mpai', mpolia' tolu ngkani-moko mposapu kanu'inca-ku."</s>
     </seg>
    </div>
    <div type="chapter" id="b.JOH.14">
     <seg type="verse" id="b.JOH.14.1">
      <s id="b.JOH.14.1.1">Na'uli' Yesus mpo'uli' -raka ana'guru-na: "Neo' susa' nono-ni!</s>
      <s id="b.JOH.14.1.2">Mepangala' -mokoi hi Alata'ala, pai' mepangala' wo'o-koi hi Aku'.</s>
     </seg>
     <seg type="verse" id="b.JOH.14.2">
      <s id="b.JOH.14.2.1">Hi tomi Tuama-ku, wori' po'ohaa'.</s>
      <s id="b.JOH.14.2.2">Hilou-a mporodo-kokoi po'ohaa' -ni.</s>
      <s id="b.JOH.14.2.3">Ane ke uma hewa toe, ke uma-hawo ku'uli' -kokoi.</s>
     </seg>
     <seg type="verse" id="b.JOH.14.3">
      <s id="b.JOH.14.3.1">Ane hudu-a-damo mporodo po'ohaa' -ni, nculii' moto-a mpai' tumai mpo'ala' -koi, kukeni-koi hilou hi po'ohaa' -ku, bona hiapa po'ohaa' -ku, hi ree wo'o-koi dohe-ku.</s>
     </seg>
     <seg type="verse" id="b.JOH.14.4">
      <s id="b.JOH.14.4.1">Ni'inca moto ohea hilou hi po'ohaa' -ku."</s>
     </seg>
     <seg type="verse" id="b.JOH.14.5">
      <s id="b.JOH.14.5.1">Na'uli' Tomas: "Uma-kaiwo ki'incai hiapa kahilouaa-nu Pue'.</s>
      <s id="b.JOH.14.5.2">Beiwa-kaina kaki'inca-na ohea-nae?"</s>
     </seg>
     <seg type="verse" id="b.JOH.14.6">
      <s id="b.JOH.14.6.1">Na'uli' Yesus: "Aku' toi-mi ohea, Aku' to makono, pai' to mpowai' katuwua'.</s>
      <s id="b.JOH.14.6.2">Uma haduaa to rata hi Tuama-ku, ane uma ntara hi Aku'.</s>
     </seg>
     <seg type="verse" id="b.JOH.14.7">
      <s id="b.JOH.14.7.1">Ane ntoa' ni'inca-ama Aku' -e, tantu ni'inca wo'o-imi Tuama-ku.</s>
      <s id="b.JOH.14.7.2">Ngkai wae-e lau, ni'inca-imi pai' nihilo-imi."</s>
     </seg>
     <seg type="verse" id="b.JOH.14.8">
      <s id="b.JOH.14.8.1">Na'uli' Filipus: "Pue', popohiloi-ka-kaiwo Tuama-nu, bona oha nono-kai."</s>
     </seg>
     <seg type="verse" id="b.JOH.14.9">
      <s id="b.JOH.14.9.1">Na'uli' Yesus: "Ko'ia oa' -tano nu'incai-ae, Filipus!</s>
      <s id="b.JOH.14.9.2">Hiaa' bo mahae-ama dohe-ni!</s>
      <s id="b.JOH.14.9.3">Hema to mpohilo-a, mpohilo wo'o-ramo Tuama-ku.</s>
      <s id="b.JOH.14.9.4">Jadi', napa-di pai' nuperapi' bona kupopohiloi-koi Tuama-kue?</s>
     </seg>
     <seg type="verse" id="b.JOH.14.10">
      <s id="b.JOH.14.10.1">Ha uma oa' nuparasaya ka'Aku' -na hintuwu' hante Tuama-ku pai' Tuama-ku hintuwu' hante Aku'?</s>
      <s id="b.JOH.14.10.2">Napa to ku'uli' -kokoi toe, uma ku'uli' ntuku' konoa-ku moto.</s>
      <s id="b.JOH.14.10.3">Tuama-ku to tida hintuwu' hante Aku', Hi'a-mi pue' bago.</s>
     </seg>
     <seg type="verse" id="b.JOH.14.11">
      <s id="b.JOH.14.11.1">Pangala' -ama-hana, ka'Aku' -na hintuwu' hante Tuama-ku pai' Tuama-ku hintuwu' hante Aku'.</s>
      <s id="b.JOH.14.11.2">Nau' uma nipangalai' lolita-ku, pangala' -mi apa' nihilo-mi hawe'ea to kubabehi.</s>
     </seg>
     <seg type="verse" id="b.JOH.14.12">
      <s id="b.JOH.14.12.1">"Makono mpu'u lolita-ku toi: Tauna to mepangala' hi Aku', ma'ala-ra mpobabehi hewa to kubabehi-- ba melabi tena-pi ngkai to kubabehi-- apa' hilou-a mpai' mo'oha' dohe Tuama-ku.</s>
     </seg>
     <seg type="verse" id="b.JOH.14.13">
      <s id="b.JOH.14.13.1">Jadi', napa-napa to niperapi' hante hanga' -ku, bate kuwai' -koi, bona to kubabehi toe mpobila' Tuama-ku.</s>
     </seg>
     <seg type="verse" id="b.JOH.14.14">
      <s id="b.JOH.14.14.1">Ba napa-napa to niperapi' hante hanga' -ku, kuwai' -koi.</s>
     </seg>
     <seg type="verse" id="b.JOH.14.15">
      <s id="b.JOH.14.15.1">"Ane nipoka'ahi' -a, nituku' -mi hawa' -ku.</s>
     </seg>
     <seg type="verse" id="b.JOH.14.16">
      <s id="b.JOH.14.16.1">Kuperapi' hi Tuama-ku, bona nawai' -koi hadua Topetulungi to ntani' -na, bona Hi'a-damo mpodohei-koi duu' kahae-hae-na.</s>
     </seg>
     <seg type="verse" id="b.JOH.14.17">
      <s id="b.JOH.14.17.1">Topetulungi toei, Hi'a-mi Inoha' Alata'ala, to mpotete' -koi hi tudui' to makono.</s>
      <s id="b.JOH.14.17.2">Tauna to uma mepangala' uma bisa mpotarima-i, apa' uma-i rahiloi pai' uma wo'o-i ra'incai.</s>
      <s id="b.JOH.14.17.3">Aga koi', ni'inca-imi, apa' nadohei-mokoi wae lau, pai' mo'oha' -i mpai' hi rala nono-ni.</s>
     </seg>
     <seg type="verse" id="b.JOH.14.18">
      <s id="b.JOH.14.18.1">"Uma-koi kupalahii jadi' ilu.</s>
      <s id="b.JOH.14.18.2">Nculii' moto-a mpai' tumai hi koi'.</s>
     </seg>
     <seg type="verse" id="b.JOH.14.19">
      <s id="b.JOH.14.19.1">Hampai' lia-damo, tauna to hi dunia' uma-pi mpohiloi-a.</s>
      <s id="b.JOH.14.19.2">Aga koi', nihilo moto-a.</s>
      <s id="b.JOH.14.19.3">Tuwu' moto-koi mpai', apa' Aku' tuwu' -a.</s>
     </seg>
     <seg type="verse" id="b.JOH.14.20">
      <s id="b.JOH.14.20.1">Ane rata-pi mpai' tempo toe, ni'inca-mi ka'Aku' -na hintuwu' hante Tuama-ku, pai' koi' hintuwu' hante Aku', pai' Aku' hintuwu' hante koi'.</s>
     </seg>
     <seg type="verse" id="b.JOH.14.21">
      <s id="b.JOH.14.21.1">"Tauna to mpotarima pai' mpotuku' hawa' -ku, hira' -mi to mpoka'ahi' -a.</s>
      <s id="b.JOH.14.21.2">Tuama-ku mpoka'ahi' tauna to mpoka'ahi' -a, pai' Aku' wo'o mpoka'ahi' -ra, pai' kupopohiloi-ra woto-ku."</s>
     </seg>
     <seg type="verse" id="b.JOH.14.22">
      <s id="b.JOH.14.22.1">Yudas (aga bela Yudas Iskariot) mpekune' Yesus: "Pue', napa pai' nupopehuwu woto-nu hi kai' -wadi, uma hi hawe'ea tauna hi dunia'?"</s>
     </seg>
     <seg type="verse" id="b.JOH.14.23">
      <s id="b.JOH.14.23.1">Na'uli' Yesus: "Kupopehuwu woto-ku hi tauna to mpoka'ahi' -a pai' to mpotuku' lolita-ku.</s>
      <s id="b.JOH.14.23.2">Tuama-ku mpoka'ahi' tauna to hewa toe.</s>
      <s id="b.JOH.14.23.3">Tuama-ku pai' Aku' hilou hi tauna toera, pai' mo'oha' -makai dohe-ra.</s>
     </seg>
     <seg type="verse" id="b.JOH.14.24">
      <s id="b.JOH.14.24.1">Tauna to uma mpoka'ahi' -a, uma-ra mpotuku' lolita-ku.</s>
      <s id="b.JOH.14.24.2">Lolita to ni'epe ngkai Aku', uma ngkai Aku' moto.</s>
      <s id="b.JOH.14.24.3">Ngkai Tuama-ku to mposuro-a.</s>
     </seg>
     <seg type="verse" id="b.JOH.14.25">
      <s id="b.JOH.14.25.1">"Hawe'ea toe we'i lau ku'uli' -kokoi nampa' hi ria-a-pidi dohe-ni.</s>
     </seg>
     <seg type="verse" id="b.JOH.14.26">
      <s id="b.JOH.14.26.1">Tapi' ane rata-ipi mpai' Inoha' Tomoroli', Hi'a-mi to mpotudui' -koi butu nyala-na, pai' napopokiwoii-koi hawe'ea to oti-mi ku'uli' -kokoi, apa' Hi'a-mi Topetulungi to nahubui tumai Tuama-ku jadi' sulewata-ku.</s>
     </seg>
     <seg type="verse" id="b.JOH.14.27">
      <s id="b.JOH.14.27.1">"Kalompea' kutu'u-kokoi.</s>
      <s id="b.JOH.14.27.2">Kalompea' to ngkai Aku' moto-mi to kuwai' -kokoi.</s>
      <s id="b.JOH.14.27.3">To kuwai' -kokoi toi-e, uma hewa to nirata ngkai dunia' toi.</s>
      <s id="b.JOH.14.27.4">Neo' susa' nono-ni, pai' neo' me'eka'.</s>
     </seg>
     <seg type="verse" id="b.JOH.14.28">
      <s id="b.JOH.14.28.1">Ni'epe lolita-ku we'i to mpo'uli': Hilou-a, aga nculii' moto-a mpai' tumai hi koi'.</s>
      <s id="b.JOH.14.28.2">Ane nipoka'ahi' mpu'u-a, nipokagoe' moto kahilou-ku toi hi Tuama-ku, apa' Tuama-ku meliu kabohe-na ngkai Aku'.</s>
     </seg>
     <seg type="verse" id="b.JOH.14.29">
      <s id="b.JOH.14.29.1">Toe-e ku'uli' ami' -mikokoi kako'ia-na jadi', bona ane madupa' -pi mpai', nipangala' -mi.</s>
     </seg>
     <seg type="verse" id="b.JOH.14.30">
      <s id="b.JOH.14.30.1">"Uma-pi wori' loga-ku mpololitai-koi, apa' neo' rata-mi Magau' Anudaa'.</s>
      <s id="b.JOH.14.30.2">Hi'a-mi to mpokuasai dunia' tohe'i, aga uma ria kuasa-na hi Aku'.</s>
     </seg>
     <seg type="verse" id="b.JOH.14.31">
      <s id="b.JOH.14.31.1">Aga toi kana jadi', bona hawe'ea tauna mpo'inca kakupoka'ahi' -na Tuama-ku pai' kutuku' oa' hawe'ea to nahawai' -ka.</s>
      <s id="b.JOH.14.31.2">Mokore-mi, pai' hilou-tamo."</s>
     </seg>
    </div>
    <div type="chapter" id="b.JOH.15">
     <seg type="verse" id="b.JOH.15.1">
      <s id="b.JOH.15.1.1">Na'uli' Yesus: "Aku' toi-mi woto kaju to makono, pai' Tuama-ku pue' bonea.</s>
     </seg>
     <seg type="verse" id="b.JOH.15.2">
      <s id="b.JOH.15.2.1">Hawe'ea ra'a to mentaka' hi Aku' to uma mowua', nalali.</s>
      <s id="b.JOH.15.2.2">Pai' hawe'ea ra'a to mentaka' hi Aku' pai' to mowua', napeholui pai' napegalihi, bona kawoo-woria' wua' -na.</s>
     </seg>
     <seg type="verse" id="b.JOH.15.3">
      <s id="b.JOH.15.3.1">Koi', tepegalihi-mokoi-- batua-na, moroli' -mokoi napakaroli' lolita to ku'uli' -kokoi.</s>
     </seg>
     <seg type="verse" id="b.JOH.15.4">
      <s id="b.JOH.15.4.1">"Tida-mokoi hintuwu' hante Aku', pai' Aku' wo'o hante koi'.</s>
      <s id="b.JOH.15.4.2">Ra'a to mohepi' ngkai woto kaju, uma-i mowua'.</s>
      <s id="b.JOH.15.4.3">Ra'a bate kana mentaka' hi woto-na bona mowua' -i.</s>
      <s id="b.JOH.15.4.4">Wae wo'o koi': Sampale-koi mowua' ane tida-koi hintuwu' hante Aku'.</s>
     </seg>
     <seg type="verse" id="b.JOH.15.5">
      <s id="b.JOH.15.5.1">"Aku' toi-mi woto kaju, pai' koi' -mi ra'a-na.</s>
      <s id="b.JOH.15.5.2">Tauna to tida hintuwu' hante Aku' pai' Aku' hante hira', wori' powua' -ra.</s>
      <s id="b.JOH.15.5.3">Aga ane mogaa' -koi ngkai Aku', uma-koi bisa mpobabehi napa-napa.</s>
     </seg>
     <seg type="verse" id="b.JOH.15.6">
      <s id="b.JOH.15.6.1">Hema to uma tida hintuwu' hante Aku' bate ratadi, hewa karatadi-na ra'a to mohepi' duu' -na jadi' bangi.</s>
      <s id="b.JOH.15.6.2">Ra'a to hewa toe, rarumpu pai' ratene' hi rala apu.</s>
     </seg>
     <seg type="verse" id="b.JOH.15.7">
      <s id="b.JOH.15.7.1">Ane tida-koi hintuwu' hante Aku' pai' lolita-ku tida hi rala nono-ni, perapi' -mi-hana hi Alata'ala ba napa-napa konoa-ni, bate nawai' -koile.</s>
     </seg>
     <seg type="verse" id="b.JOH.15.8">
      <s id="b.JOH.15.8.1">Ane mowua' wori' -koi, Tuama-ku rapomobohe.</s>
      <s id="b.JOH.15.8.2">Ane hewa toe-mi po'ingku-ni, topetuku' -ku mpu'u-mokoi.</s>
     </seg>
     <seg type="verse" id="b.JOH.15.9">
      <s id="b.JOH.15.9.1">Hewa Tuama-ku mpoka'ahi' -a, wae wo'o Aku' mpoka'ahi' -koi.</s>
      <s id="b.JOH.15.9.2">Tida-mokoi mohu' hi Aku' bona nirasai ahi' -ku.</s>
     </seg>
     <seg type="verse" id="b.JOH.15.10">
      <s id="b.JOH.15.10.1">Ane nituku' -mi hawa' -ku, tida mpu'u-koi mohu' hi Aku' pai' nirasai mpu'u ahi' -ku, hewa Aku' wo'o mpotuku' hawa' Tuama-ku pai' -a tida mohu' hi Hi'a pai' mporasai ahi' -na.</s>
     </seg>
     <seg type="verse" id="b.JOH.15.11">
      <s id="b.JOH.15.11.1">"Hawe'ea tohe'i ku'uli' -kokoi, bona goe' nono-ni hante kagoea' to ngkai Aku', pai' bona gana kagoea' -ni.</s>
     </seg>
     <seg type="verse" id="b.JOH.15.12">
      <s id="b.JOH.15.12.1">"Toi-mi hawa' -ku: Momepoka'ahi' -mokoi, hewa Aku' wo'o mpoka'ahi' -koi.</s>
     </seg>
     <seg type="verse" id="b.JOH.15.13">
      <s id="b.JOH.15.13.1">Ane ria tauna to mpewai' tuwu' -na bona doo-na tuwu', bohe mpu'u ahi' -na toe.</s>
      <s id="b.JOH.15.13.2">Uma ria ahi' to meliu ngkai ahi' tauna to mpewai' tuwu' -na bona mpotulungi doo-na.</s>
     </seg>
     <seg type="verse" id="b.JOH.15.14">
      <s id="b.JOH.15.14.1">Doo-ku omea-mokoi, ane nituku' hawa' -ku.</s>
     </seg>
     <seg type="verse" id="b.JOH.15.15">
      <s id="b.JOH.15.15.1">Uma-pokoi kukahangai' batua-ku, apa' batua uma mpo'incai napa to hi rala nono pue' -na.</s>
      <s id="b.JOH.15.15.2">Wae-e lau, doo-ku mpu'u-mokoi, apa' ku'uli' -mikokoi hawe'ea to na'uli' -ka Tuama-ku.</s>
     </seg>
     <seg type="verse" id="b.JOH.15.16">
      <s id="b.JOH.15.16.1">Bela koi' to mpopelihi-a.</s>
      <s id="b.JOH.15.16.2">Aku' -dile to mpelihi-koie.</s>
      <s id="b.JOH.15.16.3">Kuwai' -koi bago hilou hi rala dunia' bona mowua' wori'.</s>
      <s id="b.JOH.15.16.4">Pai' powua' -ni toe uma mpai' moronto, ria kalaua-na duu' kahae-hae-na.</s>
      <s id="b.JOH.15.16.5">Jadi', napa to niperapi' hi Tuama-ku hante hanga' -ku, bate nawai' -koi.</s>
     </seg>
     <seg type="verse" id="b.JOH.15.17">
      <s id="b.JOH.15.17.1">Toi-mi hawa' -ku hi koi': Momepoka'ahi' -mokoi!</s>
     </seg>
     <seg type="verse" id="b.JOH.15.18">
      <s id="b.JOH.15.18.1">"Ane tauna to uma mepangala' hi Aku' mpokahuku' -koi, kiwoi: Aku' -mi-hana to ri'ulu rapokahuku' -e.</s>
     </seg>
     <seg type="verse" id="b.JOH.15.19">
      <s id="b.JOH.15.19.1">Ane rapa' -na hampodooa-koi hante tauna to uma mepangala', bate rapoka'ahi' -koi, apa' lawi' doo-rakoi.</s>
      <s id="b.JOH.15.19.2">Tapi' kupelihi-mokoi pai' kupatani' -koi ngkai laintongo' -ra, alaa-na uma-pokoi doo-ra.</s>
      <s id="b.JOH.15.19.3">Toe pai' rapokahuku' -koi.</s>
     </seg>
     <seg type="verse" id="b.JOH.15.20">
      <s id="b.JOH.15.20.1">Kiwoi napa to ku'uli' -kokoi we'i: Hadua batua uma meliu tuwu' -na ngkai maradika-na.</s>
      <s id="b.JOH.15.20.2">Ane ntoa' Aku' rabalinai', koi' wo'o mpai' rabalinai'.</s>
      <s id="b.JOH.15.20.3">Ane ria to mpotuku' lolita-ku, bate ratuku' wo'o mpai' lolita-ni.</s>
     </seg>
     <seg type="verse" id="b.JOH.15.21">
      <s id="b.JOH.15.21.1">Hawe'ea tohe'e rababehi hi koi' apa' topetuku' -ku-koi.</s>
      <s id="b.JOH.15.21.2">Hawe'ea tohe'e rababehi hi koi', apa' uma-i ra'incai Alata'ala to mposuro-a.</s>
     </seg>
     <seg type="verse" id="b.JOH.15.22">
      <s id="b.JOH.15.22.1">Ane ke uma-a tumai mpololitai-ra, ke uma-ra-hawo masala'.</s>
      <s id="b.JOH.15.22.2">Tapi', apa' tumai mpu'u-ama mpololitai-rae, toe pai' uma ria wuniia' -na sala' -ra.</s>
     </seg>
     <seg type="verse" id="b.JOH.15.23">
      <s id="b.JOH.15.23.1">Tauna to mpokahuku' -a, mpokahuku' wo'o-ra Tuama-ku.</s>
     </seg>
     <seg type="verse" id="b.JOH.15.24">
      <s id="b.JOH.15.24.1">"Hi laintongo' ntodea kubabehi anu mekoncehi, to ko'ia ria rababehi tau ntani' -na.</s>
      <s id="b.JOH.15.24.2">Ane ke uma kubabehi hewa toe, ke uma-ra masala'.</s>
      <s id="b.JOH.15.24.3">Tapi' rahilo moto-mi napa to kubabehi, pai' rapokahuku' oa' -a, pai' rapokahuku' wo'o-i Tuama-ku.</s>
     </seg>
     <seg type="verse" id="b.JOH.15.25">
      <s id="b.JOH.15.25.1">Aga bate kana hewa toe, bona madupa' lolita to te'uki' hi rala Buku Atura-ra to mpo'uli': 'Rapokahuku' -a nau' uma ria sabana.'</s>
     </seg>
     <seg type="verse" id="b.JOH.15.26">
      <s id="b.JOH.15.26.1">"Tumai-i mpai' Inoha' Tomoroli', batua-na, Inoha' to mehuwu ngkai Alata'ala pai' to mpotete' -koi hi tudui' to makono.</s>
      <s id="b.JOH.15.26.2">Hi'a-mi mpai' Topetulungi to kuhubui tumai hi koi' ngkai Tuama-ku.</s>
      <s id="b.JOH.15.26.3">Ane tumai-ipi mpai', Hi'a-mi to jadi' sabi' -ku.</s>
     </seg>
     <seg type="verse" id="b.JOH.15.27">
      <s id="b.JOH.15.27.1">Pai' koi' wo'o jadi' sabi' -ku, apa' koi' -mi to dohe-ku ngkai pontepu'ua bago-ku hi dunia'.</s>
     </seg>
    </div>
    <div type="chapter" id="b.JOH.16">
     <seg type="verse" id="b.JOH.16.1">
      <s id="b.JOH.16.1.1">"Hawe'ea tohe'i ku'uli' -kokoi, bona neo' mere' nono-ni duu' -na nibahakai mepangala' hi Aku'.</s>
     </seg>
     <seg type="verse" id="b.JOH.16.2">
      <s id="b.JOH.16.2.1">Rapopalai-koi mpai' ngkai tomi posampayaa.</s>
      <s id="b.JOH.16.2.2">Uma muntu' toe, rata mpai' tempo-na ria tauna to doko' mpopatehi-koi, apa' ra'uli' -rana, toe-mi konoa Alata'ala.</s>
     </seg>
     <seg type="verse" id="b.JOH.16.3">
      <s id="b.JOH.16.3.1">Hawe'ea toe rababehi hi koi', apa' uma ra'incai Tuama-ku, pai' Aku' wo'o, uma-a ra'incai.</s>
     </seg>
     <seg type="verse" id="b.JOH.16.4">
      <s id="b.JOH.16.4.1">Ku'uli' -kokoi tohe'i, bona ane madupa' -pi mpai', nikiwoi-mi ka'oti-nami ku'uli' -kokoi.</s>
     </seg>
     <seg type="verse" id="b.JOH.16.5">
      <s id="b.JOH.16.5.1">Aga wae-e lau, neo' hilou-ama hi Tuama-ku to mposuro-a, pai' uma-koi haduaa to mpekune' -a ba hiapa kahiloua-ku.</s>
     </seg>
     <seg type="verse" id="b.JOH.16.6">
      <s id="b.JOH.16.6.1">Wule' susa' nono-ni-wadi mpo'epe lolita-ku we'i to mpo'uli' neo' hilou-ama.</s>
     </seg>
     <seg type="verse" id="b.JOH.16.7">
      <s id="b.JOH.16.7.1">Aga kakoo-kono-na, rasi' -nidi ane hilou-ae!</s>
      <s id="b.JOH.16.7.2">Apa' ane uma-a hilou, uma-i mpai' tumai Topetulungi.</s>
      <s id="b.JOH.16.7.3">Aga ane hilou-apa mpai', kuhubui moto-i tumai hi koi'.</s>
     </seg>
     <seg type="verse" id="b.JOH.16.8">
      <s id="b.JOH.16.8.1">"Ane tumai-i mpai' Inoha' Tomoroli', Hi'a-damo to mpakanoto hi manusia' kamojeko' -ra.</s>
      <s id="b.JOH.16.8.2">Napakanoto wo'o kamonoa' -ku pai' pehuku' Alata'ala.</s>
     </seg>
     <seg type="verse" id="b.JOH.16.9">
      <s id="b.JOH.16.9.1">Napakanoto kamojeko' -ra apa' uma-ra mepangala' hi Aku'.</s>
     </seg>
     <seg type="verse" id="b.JOH.16.10">
      <s id="b.JOH.16.10.1">Napakanoto wo'o kamonoa' -ku, apa' hilou-ama mpai' hi Tuama-ku, pai' uma-apa nihiloi.</s>
     </seg>
     <seg type="verse" id="b.JOH.16.11">
      <s id="b.JOH.16.11.1">Napakanoto wo'o kanahuku' -ra mpai' Alata'ala tauna to mojeko', apa' nahuku' -imi Magau' Anudaa' to mpokuasai dunia' tohe'i.</s>
     </seg>
     <seg type="verse" id="b.JOH.16.12">
      <s id="b.JOH.16.12.1">"Wori' -pidi to doko' ku'uli' -kokoi, aga ko'ia nikulei' mpotarima omea tempo toi.</s>
     </seg>
     <seg type="verse" id="b.JOH.16.13">
      <s id="b.JOH.16.13.1">Ane tumai-i mpai' Inoha' Tomoroli', Hi'a-damo to mpotete' -koi pai' mpopo'incai-koi hawe'ea tudui' to makono.</s>
      <s id="b.JOH.16.13.2">Uma-i mololita ntuku' konoa-na moto.</s>
      <s id="b.JOH.16.13.3">Napa to na'epe ngkai Tuama-ku, toe-mi to nalolita.</s>
      <s id="b.JOH.16.13.4">Pai' naparata-kokoi napa to jadi' hi eo mpeno.</s>
     </seg>
     <seg type="verse" id="b.JOH.16.14">
      <s id="b.JOH.16.14.1">Hi'a mpai' to mpomobohe-a, apa' lolita to natarima ngkai Aku', toe-mi to naparata-kokoi.</s>
     </seg>
     <seg type="verse" id="b.JOH.16.15">
      <s id="b.JOH.16.15.1">Hawe'ea to ria hi Tuama-ku, bagia-ku omea-mi.</s>
      <s id="b.JOH.16.15.2">Toe pai' ku'uli': napa to natarima Inoha' Tomoroli' ngkai Aku', toe-mi to naparata-kokoi."</s>
     </seg>
     <seg type="verse" id="b.JOH.16.16">
      <s id="b.JOH.16.16.1">Na'uli' wo'o-mi Yesus: "Hampai' -damo pai' uma-apa nihiloi.</s>
      <s id="b.JOH.16.16.2">Hampai' wo'o-damo, nihilo wo'o-ama."</s>
     </seg>
     <seg type="verse" id="b.JOH.16.17">
      <s id="b.JOH.16.17.1">Ingu' -ramo ana'guru-na, pai' ria-ra to momepekune', ra'uli': "Napa-die pai' na'uli' -taka: 'Hampai' -damo pai' uma-apa nihiloi.</s>
      <s id="b.JOH.16.17.2">Hampai' wo'o-damo, nihilo wo'o-ama'?</s>
      <s id="b.JOH.16.17.3">Napa wo'o pai' na'uli': 'Hilou-a hi Tuama-ku'?"</s>
     </seg>
     <seg type="verse" id="b.JOH.16.18">
      <s id="b.JOH.16.18.1">Momepekune' ncuu-ra, ra'uli': "Napa pai' na'uli' oa' 'Hampai' -damo'?</s>
      <s id="b.JOH.16.18.2">Uma ta'incai batua-na."</s>
     </seg>
     <seg type="verse" id="b.JOH.16.19">
      <s id="b.JOH.16.19.1">Na'inca Yesus kadoko' -ra mpekune' -i.</s>
      <s id="b.JOH.16.19.2">Toe pai' na'uli' -raka: "Ntora momepekune' -koi ba napa batua-na lolita-ku we'i to mpo'uli': 'Hampai' -damo pai' uma-apa nihiloi.</s>
      <s id="b.JOH.16.19.3">Hampai' wo'o-damo, nihilo wo'o-ama.'</s>
     </seg>
     <seg type="verse" id="b.JOH.16.20">
      <s id="b.JOH.16.20.1">Makono mpu'u lolita-ku toi: geo' pai' motantangi' -koi mpai', tapi' tauna to uma mepangala' hi Aku', goe' moto-ra.</s>
      <s id="b.JOH.16.20.2">Susa' mpai' nono-ni, tapi' kasusaa' -ni mobali' jadi' kagoea'.</s>
     </seg>
     <seg type="verse" id="b.JOH.16.21">
      <s id="b.JOH.16.21.1">Kagoea' -ni toe, hewa kagoea' to narata hadua tobine to neo' mo'ana'.</s>
      <s id="b.JOH.16.21.2">Lomo' -na ntodohaka-i, apa' gati tempo-nami mo'ana'.</s>
      <s id="b.JOH.16.21.3">Tapi' ane putu-damo ana' -na, uma-pi napenonoi pontodohakaa-na, goe' -imi apa' putu-mi ana'lei hi rala dunia'.</s>
     </seg>
     <seg type="verse" id="b.JOH.16.22">
      <s id="b.JOH.16.22.1">Wae wo'o mpai' koi'.</s>
      <s id="b.JOH.16.22.2">Tempo toi susa' nono-ni.</s>
      <s id="b.JOH.16.22.3">Tapi' kupohirua' moto-kokoi mpai'.</s>
      <s id="b.JOH.16.22.4">Nto'u toe, goe' nculii' -mokoi, pai' uma hema to mpo'alai' -koi kagoea' -ni tetu.</s>
     </seg>
     <seg type="verse" id="b.JOH.16.23">
      <s id="b.JOH.16.23.1">"Nto'u toe mpai', uma-pi mingki' nipekune' -a ba napa-napa.</s>
      <s id="b.JOH.16.23.2">Makono mpu'u lolita-ku toi: napa-napa to niperapi' hi Tuama-ku hante hanga' -ku, bate nawai' -koi.</s>
     </seg>
     <seg type="verse" id="b.JOH.16.24">
      <s id="b.JOH.16.24.1">Duu' hewa toe lau, ko'ia-koi ria merapi' napa-napa hante hanga' -ku.</s>
      <s id="b.JOH.16.24.2">Wule' perapi' -mi-hana, nirata moto mpai', bona gana mpu'u kagoea' -ni."</s>
     </seg>
     <seg type="verse" id="b.JOH.16.25">
      <s id="b.JOH.16.25.1">"Hawe'ea tohe'i ku'uli' -kokoi hante walatu.</s>
      <s id="b.JOH.16.25.2">Tapi' rata mpai' tempo-na, uma-apa mowalatu.</s>
      <s id="b.JOH.16.25.3">Kupololitai-koi hante kalonto' -na mpotompo'wiwi Tuama-ku.</s>
     </seg>
     <seg type="verse" id="b.JOH.16.26">
      <s id="b.JOH.16.26.1">Nto'u toe mpai', merapi' -koi hi Tuama-ku hante hanga' -ku.</s>
      <s id="b.JOH.16.26.2">Uma mingki' Aku' to mperapi' -kokoi hi Tuama-ku,</s>
     </seg>
     <seg type="verse" id="b.JOH.16.27">
      <s id="b.JOH.16.27.1">apa' napoka'ahi' -koi.</s>
      <s id="b.JOH.16.27.2">Napoka'ahi' -koi, apa' nipoka'ahi' -a, pai' nipangala' ka'Aku' -na to ngkai Alata'ala.</s>
     </seg>
     <seg type="verse" id="b.JOH.16.28">
      <s id="b.JOH.16.28.1">Ngkai Tuama-ku mpu'u-ada, pai' tumai-ama hi dunia' toi.</s>
      <s id="b.JOH.16.28.2">Wae-e lau, kupalahii-mi dunia' toi, nculii' -ama hilou hi Tuama-ku."</s>
     </seg>
     <seg type="verse" id="b.JOH.16.29">
      <s id="b.JOH.16.29.1">Ra'uli' ana'guru-na: "Tempo toi, lonto' -mi lolita-nu Pue', uma-poko mowalatu.</s>
     </seg>
     <seg type="verse" id="b.JOH.16.30">
      <s id="b.JOH.16.30.1">Monoto mpu'u-mi hi kai': Pue' to mpo'inca omea.</s>
      <s id="b.JOH.16.30.2">Uma-pi mingki' ria to mpekune' ba napa-napa hi Iko.</s>
      <s id="b.JOH.16.30.3">Toe pai' kipangala' ka'Iko-na to ngkai Alata'ala."</s>
     </seg>
     <seg type="verse" id="b.JOH.16.31">
      <s id="b.JOH.16.31.1">Na'uli' Yesus: "Ha mepangala' mpu'u-mokoi wae lau?</s>
     </seg>
     <seg type="verse" id="b.JOH.16.32">
      <s id="b.JOH.16.32.1">Kiwoi!</s>
      <s id="b.JOH.16.32.2">Rata mpai' tempo-na-- pai' toi-mi tempo-na-- koi' mpai' pagaa' -gaa' hore-hore nculii' hi tomi-ni, pai' Aku' nipalahii hadudua-ku.</s>
      <s id="b.JOH.16.32.3">Aga uma hadudua-ku mpu'u, apa' Tuama-ku mpodohei-a.</s>
     </seg>
     <seg type="verse" id="b.JOH.16.33">
      <s id="b.JOH.16.33.1">Hawe'ea toi ku'uli' -kokoi, bona mporata-koi kalompea' tuwu' ngkai posidaia' -ni hante Aku'.</s>
      <s id="b.JOH.16.33.2">Bula-ni hi rala dunia' toi-pidi, bate rabalinai' -koi.</s>
      <s id="b.JOH.16.33.3">Aga pakaroho nono-ni, apa' kudagi-mi dunia' toi."</s>
     </seg>
    </div>
    <div type="chapter" id="b.JOH.17">
     <seg type="verse" id="b.JOH.17.1">
      <s id="b.JOH.17.1.1">Ka'oti-na Yesus mpo'uli' hawe'ea toe, mengoa' -imi hi langi' pai' -i mosampaya, na'uli': "Tuama-ku, rata-mi tempo-na!</s>
      <s id="b.JOH.17.1.2">Pomobohe-ama Aku' Ana' -nu, bona Aku' wo'o mpomobohe-ko Mama.</s>
     </seg>
     <seg type="verse" id="b.JOH.17.2">
      <s id="b.JOH.17.2.1">Nuwai' -ama kuasa hi hawe'ea manusia', bona tauna to nuwai' -maka, kuwai' -ra katuwua' to lompe' duu' kahae-hae-na.</s>
     </seg>
     <seg type="verse" id="b.JOH.17.3">
      <s id="b.JOH.17.3.1">Ane ra'inca-ko Mama, ka'Iko-na Alata'ala to makono to uma ria karodua-na, pai' ane ra'inca Yesus Kristus suro-nu, toe-mi ohea-ra mporata katuwua' to lompe' duu' kahae-hae-na.</s>
     </seg>
     <seg type="verse" id="b.JOH.17.4">
      <s id="b.JOH.17.4.1">Hi rala dunia' toi kupopehuwu-mi kabohe tuwu' -nu Mama, kuposipolea-mi bago to nuwai' -ka.</s>
     </seg>
     <seg type="verse" id="b.JOH.17.5">
      <s id="b.JOH.17.5.1">Toe pai' kuperapi' bona nupopehuwu kabohe tuwu' -ku dohe-nu Mama, hewa kabohe tuwu' -ta hangkaa-ngkania kako'ia-na dunia' tohe'i rapajadi'.</s>
     </seg>
     <seg type="verse" id="b.JOH.17.6">
      <s id="b.JOH.17.6.1">"Ane doo-ku tohe'ira lau, to nuwai' -maka ngkai rala dunia' toi-e, kupopo'incai-ramo kahema-nu Mama.</s>
      <s id="b.JOH.17.6.2">Bagia-nu ami' -ramo, nutonu-ra hi Aku', pai' ratuku' -mi lolita-nu.</s>
     </seg>
     <seg type="verse" id="b.JOH.17.7">
      <s id="b.JOH.17.7.1">Wae lau, ra'inca-mi: hawe'ea to nuwai' -ka, bate ngkai Iko Mama.</s>
     </seg>
     <seg type="verse" id="b.JOH.17.8">
      <s id="b.JOH.17.8.1">Kuparata-miraka hawe'ea lolita to nuparata-ka.</s>
      <s id="b.JOH.17.8.2">Ratarima-mi, pai' ra'inca-mi Aku' toi ngkai Mama mpu'u-a, pai' rapangala' -mi ka'Iko-na to mposuro-a.</s>
     </seg>
     <seg type="verse" id="b.JOH.17.9">
      <s id="b.JOH.17.9.1">"Kuposampayai-ra doo-ku tohe'i-ra lau.</s>
      <s id="b.JOH.17.9.2">Uma kuposampayai hawe'ea tauna hi dunia'.</s>
      <s id="b.JOH.17.9.3">To kuposampayai toi-e, muntu' tauna to nuwai' -maka Mama, apa' lawi' hira' -mi bagia-nu.</s>
     </seg>
     <seg type="verse" id="b.JOH.17.10">
      <s id="b.JOH.17.10.1">Hawe'ea tauna to kupobagia, bagia-nu Mama.</s>
      <s id="b.JOH.17.10.2">Pai' hawe'ea tauna to nupobagia, bagia-ku.</s>
      <s id="b.JOH.17.10.3">Hira' -mi to mpopehuwu kabohe tuwu' -ku.</s>
     </seg>
     <seg type="verse" id="b.JOH.17.11">
      <s id="b.JOH.17.11.1">"Neo' tilou-ama Mama, uma-apa mahae hi dunia' toi.</s>
      <s id="b.JOH.17.11.2">Aga ane ana'guru-ku toira lau, hi dunia' toi-ra-pidi.</s>
      <s id="b.JOH.17.11.3">O Tuama-ku to moroli', pewili' -ramo hante kabaraka' hanga' -nu-- hante hanga' to nuwai' -ka.</s>
      <s id="b.JOH.17.11.4">Pewili' -ramo bona hanono lau-ra, hewa Mama pai' Aku' hanono lau-ta.</s>
     </seg>
     <seg type="verse" id="b.JOH.17.12">
      <s id="b.JOH.17.12.1">Bula-ku dohe-ra-pidi, Aku' to mpewili' -ra hante kabaraka' hanga' -nu-- hante hanga' to nuwai' -ka.</s>
      <s id="b.JOH.17.12.2">Kujaga-ra pai' uma-ra ria to mporata silaka, ntani' -na ngkai to hadua.</s>
      <s id="b.JOH.17.12.3">Hi'a kana silaka, bona madupa' lolita to te'uki' hi rala Buku Tomoroli'.</s>
     </seg>
     <seg type="verse" id="b.JOH.17.13">
      <s id="b.JOH.17.13.1">"Wae-e lau, tilou-ama Mama.</s>
      <s id="b.JOH.17.13.2">Hawe'ea tohe'i ku'uli' bula-ku dohe-ra-pidi hi dunia' toi, bona gana mpu'u kagoea' -ra hante kagoea' to ngkai Aku'.</s>
     </seg>
     <seg type="verse" id="b.JOH.17.14">
      <s id="b.JOH.17.14.1">Kuparata-miraka lolita-nu, alaa-na tauna to uma mepangala' mpokahuku' -ra, apa' bela-ra doo-ra, hewa Aku' wo'o bela-a doo-ra to uma mepangala'.</s>
     </seg>
     <seg type="verse" id="b.JOH.17.15">
      <s id="b.JOH.17.15.1">Uma kuperapi' bona nu'ala' -ra ngkai dunia' tohe'i.</s>
      <s id="b.JOH.17.15.2">Pomperapia' -ku, bona nupetalawai' -ra ngkai anudaa'.</s>
     </seg>
     <seg type="verse" id="b.JOH.17.16">
      <s id="b.JOH.17.16.1">Hewa Aku' bela-a doo-ra to uma mepangala', wae wo'o ana'guru-ku bela doo-ra.</s>
     </seg>
     <seg type="verse" id="b.JOH.17.17">
      <s id="b.JOH.17.17.1">Pakaroli' -ramo, pajadi' -ra bagia-nu hante tudui' to makono.</s>
      <s id="b.JOH.17.17.2">Lolita-nu Mama, tetu-mi to makono.</s>
     </seg>
     <seg type="verse" id="b.JOH.17.18">
      <s id="b.JOH.17.18.1">Hewa Mama mposuro-a tumai hi dunia', wae wo'o Aku' mposuro-ra hilou hi tau ntani' -na hi dunia'.</s>
     </seg>
     <seg type="verse" id="b.JOH.17.19">
      <s id="b.JOH.17.19.1">Mama, kutonu katuwu' -ku hi Iko jadi' bagia-nu, bona ana'guru-ku toira mporata kalompea', pai' bona hira' jadi' bagia-nu hi kampotuku' -ra tudui' to makono.</s>
     </seg>
     <seg type="verse" id="b.JOH.17.20">
      <s id="b.JOH.17.20.1">"Uma muntu' ana'guru-ku tohe'i-wadi to kuposampayai.</s>
      <s id="b.JOH.17.20.2">Kuposampayai wo'o tauna to mepangala' mpai' hi Aku' ngkai posabi' -ra.</s>
     </seg>
     <seg type="verse" id="b.JOH.17.21">
      <s id="b.JOH.17.21.1">Pomperapia' -ku, bona hawe'ea-ra hanono lau.</s>
      <s id="b.JOH.17.21.2">Hewa Mama hintuwu' hante Aku', pai' Aku' hante Mama, kuperapi' bona hira' wo'o hintuwu' hante Kita'.</s>
      <s id="b.JOH.17.21.3">Bona hawe'ea tauna mpangala' ka'Iko-na to mposuro-a.</s>
     </seg>
     <seg type="verse" id="b.JOH.17.22">
      <s id="b.JOH.17.22.1">"Kuwai' -ramo kabaraka' to nuwai' -ka Mama, bona jadi' hanono lau-ramo, hewa Kita' wo'o hanono lau.</s>
     </seg>
     <seg type="verse" id="b.JOH.17.23">
      <s id="b.JOH.17.23.1">Aku' hintuwu' hante hira', pai' Mama hintuwu' hante Aku', bona hira' mpai' jadi' hanono lau hante karoli' -roli' -na.</s>
      <s id="b.JOH.17.23.2">Ane hewa toe-damo, hawe'ea tauna mpo'inca kanusuro-ku, pai' kanupoka'ahi' -ra hewa kanupoka'ahi' -ku.</s>
     </seg>
     <seg type="verse" id="b.JOH.17.24">
      <s id="b.JOH.17.24.1">"Mama, konoa-ku bona hira' to nuwai' -ka toi mo'oha' dohe-ku hi po'ohaa' -ku mpai', bona rahilo kabaraka' -ku.</s>
      <s id="b.JOH.17.24.2">Kabaraka' -ku toi nuwai' -maka, apa' nupoka'ahi' -a ngkai kako'ia-na dunia' rapajadi'.</s>
     </seg>
     <seg type="verse" id="b.JOH.17.25">
      <s id="b.JOH.17.25.1">O Tuama-ku to monoa', tauna hi dunia' toi uma mpo'incai-ko.</s>
      <s id="b.JOH.17.25.2">Aga Aku', ku'inca-ko.</s>
      <s id="b.JOH.17.25.3">Pai' doo-ku tohe'ira lau mpo'inca ka'Iko-na to mposuro-a.</s>
     </seg>
     <seg type="verse" id="b.JOH.17.26">
      <s id="b.JOH.17.26.1">Kupopo'incai-ramo kahema-nu, pai' bate kupohewa toe oa' mpai', bona hira' mporasai ahi' -nu hi rala nono-ra, hewa Aku' mporasai ahi' -nu, pai' bona Aku' mo'oha' hi rala nono-ra."</s>
     </seg>
    </div>
    <div type="chapter" id="b.JOH.18">
     <seg type="verse" id="b.JOH.18.1">
      <s id="b.JOH.18.1.1">Kahudu-na Yesus mosampaya, me'ongko' -imi hante ana'guru-na hilou hi mali ngata.</s>
      <s id="b.JOH.18.1.2">Mpodongka' -ra ue Kidron, pai' -ra hilou hi pampa to hi dipo-na.</s>
     </seg>
     <seg type="verse" id="b.JOH.18.2">
      <s id="b.JOH.18.2.1">Yudas, to mpobalu' Yesus toei, mpo'inca kahiapa-na pampa toe, apa' Yesus pai' ana'guru-na jau-ra morumpu hi ria.</s>
     </seg>
     <seg type="verse" id="b.JOH.18.3">
      <s id="b.JOH.18.3.1">Jadi', imam pangkeni pai' to Parisi mpohubui hampodooa tantara to Roma pai' topojaga Tomi Alata'ala mpo'ema' Yudas hilou hi pampa toe.</s>
      <s id="b.JOH.18.3.2">Mpokeni-ra rewa mpanga'e, lampu pai' hulu'.</s>
     </seg>
     <seg type="verse" id="b.JOH.18.4">
      <s id="b.JOH.18.4.1">Yesus mpo'inca omea napa to kana jadi' hi woto-na.</s>
      <s id="b.JOH.18.4.2">Toe pai' hilou-imi mpotomu tauna toera, pai' napekune': "Hema to nipali'?"</s>
     </seg>
     <seg type="verse" id="b.JOH.18.5">
      <s id="b.JOH.18.5.1">Ra'uli': "Yesus to Nazaret."</s>
      <s id="b.JOH.18.5.2">Na'uli' Yesus: "Aku' -mile toi-e."</s>
      <s id="b.JOH.18.5.3">Yudas to mpobalu' -i mokore hi ree dohe tantara pai' topojaga toera.</s>
     </seg>
     <seg type="verse" id="b.JOH.18.6">
      <s id="b.JOH.18.6.1">Nto'u kana'uli' -na-raka Yesus: "Aku' -mile toi-e," ngkala'ura-ramo pai' modungka-ra hi tana'.</s>
     </seg>
     <seg type="verse" id="b.JOH.18.7">
      <s id="b.JOH.18.7.1">Napekune' wo'o-mi Yesus: "Hema to nipali' -e?"</s>
      <s id="b.JOH.18.7.2">Ra'uli': "Yesus to Nazaret."</s>
     </seg>
     <seg type="verse" id="b.JOH.18.8">
      <s id="b.JOH.18.8.1">Na'uli' Yesus: "Ku'uu-uli' -mi we'i ka'Aku' -nami toi-e.</s>
      <s id="b.JOH.18.8.2">Jadi', ane Aku' mpu'u to nipali', pelele' -ramo doo-ku tohe'i hilou."</s>
     </seg>
     <seg type="verse" id="b.JOH.18.9">
      <s id="b.JOH.18.9.1">(Hante lolita-na Yesus toe, madupa' -mi napa to na'uli' hi rala posampaya-na we'i: "Ngkai hawe'ea tauna to nuwai' -ka, uma ria haduaa to mporata silaka.")</s>
     </seg>
     <seg type="verse" id="b.JOH.18.10">
      <s id="b.JOH.18.10.1">Ngkai ree, Simon Petrus mpowute' piho' -na, natime-ki hadua batua Imam Bohe, bela mpoholu tilinga ka'ana-na.</s>
      <s id="b.JOH.18.10.2">Hanga' -na batua toei, Malkus.</s>
     </seg>
     <seg type="verse" id="b.JOH.18.11">
      <s id="b.JOH.18.11.1">Na'uli' Yesus hi Petrus: "Unco' nculii' piho' -nu!</s>
      <s id="b.JOH.18.11.2">Ha nu'uli' -kona kupetiboi' kaparia to naponoa' ami' -maka Tuama-kue?"</s>
     </seg>
     <seg type="verse" id="b.JOH.18.12">
      <s id="b.JOH.18.12.1">Ngkai ree, tantara to Roma hante tadulako-ra, pai' topojaga to Yahudi mpohoko' Yesus, rahoo',</s>
     </seg>
     <seg type="verse" id="b.JOH.18.13">
      <s id="b.JOH.18.13.1">pai' -i rakeni hilou hi tomi Imam Bohe.</s>
      <s id="b.JOH.18.13.2">Lomo' -na rakeni-i hilou hi Hanas, piniana-na Kayafas.</s>
      <s id="b.JOH.18.13.3">Kayafas toei Imam Bohe hi mpae toe.</s>
     </seg>
     <seg type="verse" id="b.JOH.18.14">
      <s id="b.JOH.18.14.1">Kayafas toe-mi to mpo'uli' -raka topoparenta to Yahudi wengi: "Agina-pi tau hadua mate mposampei ntodea."</s>
     </seg>
     <seg type="verse" id="b.JOH.18.15">
      <s id="b.JOH.18.15.1">Simon Petrus pai' hadua ana'guru ntani' -na mpotuku' Yesus.</s>
      <s id="b.JOH.18.15.2">Ana'guru to hadua toei, pome'inca-na Imam Bohe.</s>
      <s id="b.JOH.18.15.3">Jadi', mesua' -imi dohe Yesus hi berewe tomi Imam Bohe.</s>
     </seg>
     <seg type="verse" id="b.JOH.18.16">
      <s id="b.JOH.18.16.1">Petrus mepopea hi mali-na, hi wobo' wala.</s>
      <s id="b.JOH.18.16.2">Ngkai ree we'i, ana'guru to hadua toei, lou nculii' hi mali-na mpololitai tobine to mpojaga wobo', bona Petrus rapiliu mesua' dohe-na, pai' napo'ema' -i Petrus mesua' hi rala-na.</s>
     </seg>
     <seg type="verse" id="b.JOH.18.17">
      <s id="b.JOH.18.17.1">Tobine topojaga wobo' toei mpo'uli' -ki Petrus: "Ha bela iko wo'o ana'guru-na tauna toei-e lou?"</s>
      <s id="b.JOH.18.17.2">Na'uli' Petrus: "Bela!"</s>
     </seg>
     <seg type="verse" id="b.JOH.18.18">
      <s id="b.JOH.18.18.1">Nto'u toe, tempo lengi'.</s>
      <s id="b.JOH.18.18.2">Jadi', ba hangkuja dua batua pai' topojaga mpobaa apu hi berewe hante wuri to morea', pai' -ra mokore ntololikia-na moneru.</s>
      <s id="b.JOH.18.18.3">Petrus wo'o mokore pai' moneru dohe-ra.</s>
     </seg>
     <seg type="verse" id="b.JOH.18.19">
      <s id="b.JOH.18.19.1">Hi rala tomi, Imam Bohe mpopekune' Yesus na'uli' -ki: "Hema omea-ra ana'guru-nue?</s>
      <s id="b.JOH.18.19.2">Napa to nutudui' -raka?"</s>
     </seg>
     <seg type="verse" id="b.JOH.18.20">
      <s id="b.JOH.18.20.1">Na'uli' Yesus: "Kabiasaa-ku, mololita hante kalonto' -lonto' -na hi hawe'ea tauna.</s>
      <s id="b.JOH.18.20.2">Metudui' -a hi tomi posampayaa pai' hi Tomi Alata'ala, hi kabiasaa-ta kita' to Yahudi morumpu.</s>
      <s id="b.JOH.18.20.3">Uma ria to kuwunii' -na.</s>
     </seg>
     <seg type="verse" id="b.JOH.18.21">
      <s id="b.JOH.18.21.1">Jadi', napa pai' nupekune' -ae?</s>
      <s id="b.JOH.18.21.2">Pekune' moto-ra-kowo to mpo'epe-a metudui'.</s>
      <s id="b.JOH.18.21.3">Ra'inca moto mpai' napa to ku'uli'."</s>
     </seg>
     <seg type="verse" id="b.JOH.18.22">
      <s id="b.JOH.18.22.1">Kana'uli' -na Yesus toe, hadua topojaga to mokore hi ncori-na mpohopo' -i, na'uli': "Daho' mpu'u-ko-kona mololita hewa tetu hi Imam Bohe-e!"</s>
     </seg>
     <seg type="verse" id="b.JOH.18.23">
      <s id="b.JOH.18.23.1">Na'uli' Yesus: "Ane uma makono to ku'uli', uli' lau-mi hi rehe'i napa sala' -ku.</s>
      <s id="b.JOH.18.23.2">Tapi' ane makono lolita-ku, napa pai' nuhopo' -a?"</s>
     </seg>
     <seg type="verse" id="b.JOH.18.24">
      <s id="b.JOH.18.24.1">Ngkai ree, Hanas mpohubui topojaga mpokeni Yesus hilou hi Imam Bohe Kayafas.</s>
      <s id="b.JOH.18.24.2">Nto'u toe, pale-na Yesus tehoo' oa' -pidi.</s>
     </seg>
     <seg type="verse" id="b.JOH.18.25">
      <s id="b.JOH.18.25.1">Simon Petrus, ria-i-pidi mokore pai' moneru ngkokore dohe topojaga.</s>
      <s id="b.JOH.18.25.2">Ria tauna to mpo'uli' -ki: "Ha bela iko wo'o hadua ana'guru-nae?"</s>
      <s id="b.JOH.18.25.3">Nasapu Petrus, na'uli': "Bela-kuwo aku'!"</s>
     </seg>
     <seg type="verse" id="b.JOH.18.26">
      <s id="b.JOH.18.26.1">Ria wo'o hi ree hadua batua Imam Bohe.</s>
      <s id="b.JOH.18.26.2">Batua toei, ompi' tauna to naholu Petrus tilinga-na.</s>
      <s id="b.JOH.18.26.3">Na'uli' batua toei mpo'uli' -ki Petrus: "Ha bela iko to kuhilo-e ngone hi pampa toe ria dohe Yesus-e?"</s>
     </seg>
     <seg type="verse" id="b.JOH.18.27">
      <s id="b.JOH.18.27.1">Nasapu wo'o-mi Petrus, na'uli': "Bela!"</s>
      <s id="b.JOH.18.27.2">Nto'u toe, turua' -mi manu'.</s>
     </seg>
     <seg type="verse" id="b.JOH.18.28">
      <s id="b.JOH.18.28.1">Mepupulo ngkii, Yesus rakeni ngkai tomi Kayafas hilou hi tomi gubernur.</s>
      <s id="b.JOH.18.28.2">Topoparenta to Yahudi moto, uma-ra mesua' hi rala tomi gubernur, apa' gubernur toe, bela-i to Yahudi, pai' ane mesua' -ra hi rala tomi to bela tomi to Yahudi, jadi' babo' -ra ntuku' atura agama-ra, pai' uma-ra ma'ala ngkoni' pongkoni' Paskah.</s>
     </seg>
     <seg type="verse" id="b.JOH.18.29">
      <s id="b.JOH.18.29.1">Jadi', Gubernur Pilatus hilou hi mali-na mpohirua' -raka pai' napekune' -ra: "Napa to nipangadu' -ki tauna toii-e?"</s>
     </seg>
     <seg type="verse" id="b.JOH.18.30">
      <s id="b.JOH.18.30.1">Ra'uli': "Ane ke bela-i tauna to dada'a, ke uma-i kibua' hi Tuama Gubernur."</s>
     </seg>
     <seg type="verse" id="b.JOH.18.31">
      <s id="b.JOH.18.31.1">Na'uli' Pilatus: "Keni hilou nculii', nipohurai-miki sala' -na ntuku' ada agama-ni moto-koiwo!"</s>
      <s id="b.JOH.18.31.2">Ra'uli' to Yahudi toera: "Kai' -le, uma-kai rapiliu mpohuku' mate tauna."</s>
     </seg>
     <seg type="verse" id="b.JOH.18.32">
      <s id="b.JOH.18.32.1">(Toi majadi' bona madupa' napa to na'uli' Yesus mpolowa beiwa mpai' kamate-na.)</s>
     </seg>
     <seg type="verse" id="b.JOH.18.33">
      <s id="b.JOH.18.33.1">Ngkai ree, Pilatus mesua' nculii' hi rala tomi, napehubui bona Yesus rakeni hi nyanyoa-na, pai' napekune' -i: "Ha Iko mpu'u-mi Magau' to Yahudi-e?"</s>
     </seg>
     <seg type="verse" id="b.JOH.18.34">
      <s id="b.JOH.18.34.1">Na'uli' Yesus: "Pompekunea' tetu ngkai Gubernur moto, ba pololita tau ntani' -nadi?"</s>
     </seg>
     <seg type="verse" id="b.JOH.18.35">
      <s id="b.JOH.18.35.1">Na'uli' Pilatus: "Kawe' to Yahudi-a!</s>
      <s id="b.JOH.18.35.2">Hingka to Yahudi-nu moto-kowo hante imam pangkeni to mpokeni-ko hi aku' -e.</s>
      <s id="b.JOH.18.35.3">Napa-di sala' to nubabehi-e?"</s>
     </seg>
     <seg type="verse" id="b.JOH.18.36">
      <s id="b.JOH.18.36.1">Na'uli' Yesus: "Kamagaua' -ku bela ngkai dunia' toi.</s>
      <s id="b.JOH.18.36.2">Ane rapa' -na magau' hi dunia' toi mpu'u-a, tauna to mpotuku' -a bate me'ewa bona neo' -a rahoko' pai' rapewai' hi topoparenta to Yahudi.</s>
      <s id="b.JOH.18.36.3">Tapi' Kamagaua' -ku bela ngkai dunia' toi."</s>
     </seg>
     <seg type="verse" id="b.JOH.18.37">
      <s id="b.JOH.18.37.1">Na'uli' wo'o-mi Pilatus: "Ane wae-di, magau' mpu'u-ko?"</s>
      <s id="b.JOH.18.37.2">Na'uli' Yesus: "Iko moto to mpo'uli' Aku' toi magau'.</s>
      <s id="b.JOH.18.37.3">Pai' -a putu hi dunia' toi, bona mpo'uli' napa to makono.</s>
      <s id="b.JOH.18.37.4">Tauna to mpokono napa to makono, bate mpangala' lolita-ku."</s>
     </seg>
     <seg type="verse" id="b.JOH.18.38">
      <s id="b.JOH.18.38.1">Hampetompoi' Pilatus: "Ah!</s>
      <s id="b.JOH.18.38.2">Napa-i to nu'uli' makono tetu-e?"</s>
     </seg>
     <seg type="verse" id="b.JOH.18.39">
      <s id="b.JOH.18.39.1">Aga, ane ntuku' -ki ada-ni lalau, butu mpae-na hi Eo Paskah, kubahaka-kokoi hadua to ratarungku', ba hema konoa-ni.</s>
      <s id="b.JOH.18.39.2">Jadi', beiwa: dota-koi ane kubahaka-kokoi Magau' to Yahudi toii-e?"</s>
     </seg>
     <seg type="verse" id="b.JOH.18.40">
      <s id="b.JOH.18.40.1">Mejeu' -ra ra'uli': "Neo', neo' Hi'a!</s>
      <s id="b.JOH.18.40.2">Agina Barabas!"</s>
      <s id="b.JOH.18.40.3">(Barabas toe, hadua toperampaki.)</s>
     </seg>
    </div>
    <div type="chapter" id="b.JOH.19">
     <seg type="verse" id="b.JOH.19.1">
      <s id="b.JOH.19.1.1">Oti toe, Pilatus mpohubui tantara-na mpoweba' Yesus.</s>
     </seg>
     <seg type="verse" id="b.JOH.19.3">
      <s id="b.JOH.19.3.1">Tantara toera mpobabehi hameha' songko ngkai walaa to morui, to hewa songko magau', pai' rasongkoi-ki Yesus.</s>
      <s id="b.JOH.19.3.2">Oti toe, raheai-i hante baju to mperelei hewa baju magau', rapotingkuai' -i pai' ra'uli' -ki: "Wori' tabe, Magau' to Yahudi!"</s>
      <s id="b.JOH.19.3.3">Pai' -i rahopo'.</s>
     </seg>
     <seg type="verse" id="b.JOH.19.4">
      <s id="b.JOH.19.4.1">Oti toe, mehupa' wo'o-imi Pilatus lou hi mali-na, pai' na'uli' -raka to Yahudi: "Hilo, kukeni-imi tumai hi koi', bona ni'inca ka'uma-na kuruai' nau' hanyalaa kasalaa' -na."</s>
     </seg>
     <seg type="verse" id="b.JOH.19.5">
      <s id="b.JOH.19.5.1">Ngkai ree, rakeni mpu'u-imi Yesus hi mali-na, mosongkoi rui pai' mobajui hante baju to hewa baju magau'.</s>
      <s id="b.JOH.19.5.2">Na'uli' Pilatus: "Hilo, etu-imi!"</s>
     </seg>
     <seg type="verse" id="b.JOH.19.6">
      <s id="b.JOH.19.6.1">Nto'u imam pangkeni pai' topojaga mpohilo Yesus, kamejeu' -rami ra'uli': "Parika' -imi!</s>
      <s id="b.JOH.19.6.2">Parika' -imi!"</s>
      <s id="b.JOH.19.6.3">Na'uli' Pilatus: "Ane doko' niparika' -i, ala' -imi, niparika' moto-imi-koiwo, apa' aku', uma-kuna kuruai' kasalaa' -na."</s>
     </seg>
     <seg type="verse" id="b.JOH.19.7">
      <s id="b.JOH.19.7.1">Ra'uli' to Yahudi: "Ane kai' -le, ntuku' -ki atura agama-kai, kana rahuku' mate-i, apa' na'uli' -hana Hi'a Ana' Alata'ala."</s>
     </seg>
     <seg type="verse" id="b.JOH.19.8">
      <s id="b.JOH.19.8.1">Kana'epe-na Pilatus toe, hangkedi' kame'eka' -na.</s>
     </seg>
     <seg type="verse" id="b.JOH.19.9">
      <s id="b.JOH.19.9.1">Mesua' nculii' -imi hi rala tomi, pai' mpekune' tena Yesus: "Ha to apa mpu'u-ko-kowo Iko-e?"</s>
      <s id="b.JOH.19.9.2">Tapi' Yesus, uma-i winihi.</s>
     </seg>
     <seg type="verse" id="b.JOH.19.10">
      <s id="b.JOH.19.10.1">Na'uli' wo'o-mi Pilatus: "Oja' -ko mpotompoi' -ae?</s>
      <s id="b.JOH.19.10.2">Ha uma nu'incai, aku' toi, ria kuasa-ku mpobahaka-ko ba mpoparika' -ko!"</s>
     </seg>
     <seg type="verse" id="b.JOH.19.11">
      <s id="b.JOH.19.11.1">Na'uli' Yesus: "Ane Alata'ala uma mpowai' -ko kuasa tetu, uma ria hangkedia' kuasa-nu hi Aku'.</s>
      <s id="b.JOH.19.11.2">Jadi', tauna to mpotonu-a hi iko, meliu kabohe jeko' -ra ngkai iko."</s>
     </seg>
     <seg type="verse" id="b.JOH.19.12">
      <s id="b.JOH.19.12.1">Kana'epe-na Pilatus lolita toe, napali' ohea-na bona mpobahaka Yesus.</s>
      <s id="b.JOH.19.12.2">Aga mejeu' wo'o-ramo to Yahudi, ra'uli': "Ane nubahaka-i-kona, bela-ko ema' -na Kaisar!</s>
      <s id="b.JOH.19.12.3">Yesus tetui mpo'uli' Kahi'a-na magau'.</s>
      <s id="b.JOH.19.12.4">Jadi', mpo'ewa Kaisar-i-hana!"</s>
     </seg>
     <seg type="verse" id="b.JOH.19.13">
      <s id="b.JOH.19.13.1">Kana'epe-na Pilatus lolita-ra toe, nakeni-imi Yesus hi mali-na, pai' -i mohura hi pohuraa pobotuhia to rahanga' Ila' Watu.</s>
      <s id="b.JOH.19.13.2">(Hi rala basa Yahudi hanga' -na Gabata.)</s>
     </seg>
     <seg type="verse" id="b.JOH.19.14">
      <s id="b.JOH.19.14.1">Nto'u toe, neo' tebua' -mi eo-na, eo pomporodoa nto'u posusa' Paskah.</s>
      <s id="b.JOH.19.14.2">Pilatus mpo'uli' -raka to Yahudi: "Etu-imi magau' -ni!"</s>
     </seg>
     <seg type="verse" id="b.JOH.19.15">
      <s id="b.JOH.19.15.1">Mogora-ramo mejeu', ra'uli': "Patehi-i!</s>
      <s id="b.JOH.19.15.2">Patehi-i!</s>
      <s id="b.JOH.19.15.3">Parika' -i!"</s>
      <s id="b.JOH.19.15.4">Na'uli' Pilatus: "Beiwa?</s>
      <s id="b.JOH.19.15.5">Niperapi' kuparika' magau' -nie?"</s>
      <s id="b.JOH.19.15.6">Hampetompoi' imam pangkeni: "Kaisar-wadi-kaina magau' -kai."</s>
     </seg>
     <seg type="verse" id="b.JOH.19.16">
      <s id="b.JOH.19.16.1">Ka'omea-na Pilatus mpotonu Yesus hi hira' bona raparika'.</s>
     </seg>
     <seg type="verse" id="b.JOH.19.17">
      <s id="b.JOH.19.17.1">Yesus mpaha'a parika' -na hilou hi mali ngata, pai' -i rakeni hilou hi po'ohaa' to rahanga' Bulu' Banga'woo'.</s>
      <s id="b.JOH.19.17.2">(Hi rala basa Yahudi hanga' -na Golgota.)</s>
     </seg>
     <seg type="verse" id="b.JOH.19.18">
      <s id="b.JOH.19.18.1">Hi rehe'e-imi raparika'.</s>
      <s id="b.JOH.19.18.2">Ria wo'o rodua tau ntani' -na to raparika' dohe-na.</s>
      <s id="b.JOH.19.18.3">Hadua hi mali ngki'ii-na, hadua hi mali ngka'ana-na, pai' Yesus hi laintongo'.</s>
     </seg>
     <seg type="verse" id="b.JOH.19.19">
      <s id="b.JOH.19.19.1">Pilatus mpohubui tantara-na mpotaka' hameha' papan hi parika' -na Yesus.</s>
      <s id="b.JOH.19.19.2">Hi papan toe te'uki': YESUS TO NAZARET, MAGAU' TO YAHUDI.</s>
     </seg>
     <seg type="verse" id="b.JOH.19.20">
      <s id="b.JOH.19.20.1">Ukia' toe ra'uki' hi rala tolu nyala basa: basa Yahudi, basa Latin, pai' basa Yunani.</s>
      <s id="b.JOH.19.20.2">Wori' to Yahudi mpobasa ukia' toe, apa' poparikaa' -na Yesus mohu' ngata.</s>
     </seg>
     <seg type="verse" id="b.JOH.19.21">
      <s id="b.JOH.19.21.1">Jadi', imam pangkeni mpo'uli' -ki Pilatus: "Neo' ra'uki': Magau' to Yahudi!</s>
      <s id="b.JOH.19.21.2">Agina ra'uki': 'Tauna toi mpo'uli' Kahi'a-na magau' to Yahudi.'"</s>
     </seg>
     <seg type="verse" id="b.JOH.19.22">
      <s id="b.JOH.19.22.1">Na'uli' Pilatus: "Napa to ku'uki', bate-nami!"</s>
     </seg>
     <seg type="verse" id="b.JOH.19.23">
      <s id="b.JOH.19.23.1">Kahudu-na tantara mpoparika' Yesus, ra'ala' -mi pohea-na pai' rabagi opo' bagia, hore-hore habagia-ra.</s>
      <s id="b.JOH.19.23.2">Aga baju-na-hawo, uma ria daua-na, apa' ratanu' hantau lau.</s>
     </seg>
     <seg type="verse" id="b.JOH.19.24">
      <s id="b.JOH.19.24.1">Toe pai' mohawa' -ramo tantara, ra'uli': "Neo' raheu' baju toi.</s>
      <s id="b.JOH.19.24.2">Agina ntene' undi-ta, ba hema-ta to mporata."</s>
      <s id="b.JOH.19.24.3">Tohe'i majadi' bona madupa' napa to te'uki' owi hi rala Buku Tomoroli', to mpo'uli': Ra'ala' pohea-ku rabagi-bagi, pai' baju-ku rapompenoai'."</s>
     </seg>
     <seg type="verse" id="b.JOH.19.25">
      <s id="b.JOH.19.25.1">Mohu' kaju parika' Yesus, mokore tina-na pai' hadua ompi' tina-na, tobine wo'o-wadi.</s>
      <s id="b.JOH.19.25.2">Ria wo'o Maria tobine-na Klopas, pai' Maria Magdalena.</s>
     </seg>
     <seg type="verse" id="b.JOH.19.26">
      <s id="b.JOH.19.26.1">Kanahilo-na Yesus tina-na mokore hi ree hi ncori ana'guru-na to nape'ahi', na'uli' -miki tina-na: "Ina', etu-imi mai ana' -nu."</s>
     </seg>
     <seg type="verse" id="b.JOH.19.27">
      <s id="b.JOH.19.27.1">Pai' na'uli' wo'o-miki ana'guru-na toei: "Etu-imi tina-nu."</s>
      <s id="b.JOH.19.27.2">Ngkai ree, ana'guru toei mpewili' tina-na Yesus hi rala tomi-na.</s>
     </seg>
     <seg type="verse" id="b.JOH.19.28">
      <s id="b.JOH.19.28.1">Na'inca Yesus hudu-mi omea.</s>
      <s id="b.JOH.19.28.2">Jadi', bona madupa' napa to te'uki' hi rala Buku Tomoroli', na'uli': "Ngkamara-a."</s>
     </seg>
     <seg type="verse" id="b.JOH.19.29">
      <s id="b.JOH.19.29.1">Hi ree, ria hamanga' ue anggur to mo'onco.</s>
      <s id="b.JOH.19.29.2">Ra'ala' hampuhu' wunga to hewa lomo', ralolo' hi rala anggur toe, ratu'u hi wuntu ra'a kaju hisop, pai' rapopoju'ui-ki wiwi Yesus bona na'inu.</s>
     </seg>
     <seg type="verse" id="b.JOH.19.30">
      <s id="b.JOH.19.30.1">Kanapemita-na Yesus, na'uli': "Hudu-mi!"</s>
      <s id="b.JOH.19.30.2">Oti toe, ntungka' -imi, pai' modupe' -mi inoha' -na.</s>
     </seg>
     <seg type="verse" id="b.JOH.19.31">
      <s id="b.JOH.19.31.1">Eo karaparika' -na Yesus toe, eo pomporodoa (batua-na, eo kako'ia-na Eo Sabat), pai' ntuku' palia to Yahudi uma ma'ala ria tomate tetoe hi kaju parika' nto'u Eo Sabat.</s>
      <s id="b.JOH.19.31.2">Peliu-liu-nami apa' Eo Sabat tohe'e meliu kabohe-na ngkai to lalau.</s>
      <s id="b.JOH.19.31.3">Toe pai' topoparenta to Yahudi merapi' hi Pilatus bona tauna to raparika' toera rapui' witi' -ra, bona sohi' -ra mate pai' woto-ra rapopana'u.</s>
     </seg>
     <seg type="verse" id="b.JOH.19.32">
      <s id="b.JOH.19.32.1">Jadi', hilou mpu'u-ramo tantara mpopui' witi' -ra to rodua to raparika' dohe Yesus.</s>
     </seg>
     <seg type="verse" id="b.JOH.19.33">
      <s id="b.JOH.19.33.1">Aga karata-ra hi Yesus, rahilo-rawo mpolia' mate-imi.</s>
      <s id="b.JOH.19.33.2">Uma-pi oko rapui' witi' -na.</s>
     </seg>
     <seg type="verse" id="b.JOH.19.34">
      <s id="b.JOH.19.34.1">Aga hadua tantara mpojalo lumpeha-na hante ponci' -na.</s>
      <s id="b.JOH.19.34.2">Karajalo-na tohe'e, mo'ili-mi tumai raa' pai' ue.</s>
     </seg>
     <seg type="verse" id="b.JOH.19.35">
      <s id="b.JOH.19.35.1">Tauna to mpohilo kajadia' toe, hi'a-mi to mpo'uli' napa to nahilo, bona mepangala' wo'o-moko-koiwo.</s>
      <s id="b.JOH.19.35.2">Makono lolita-na, pai' na'inca mpu'u kamakono-na.</s>
     </seg>
     <seg type="verse" id="b.JOH.19.36">
      <s id="b.JOH.19.36.1">Tohe'i jadi' bona madupa' napa to te'uki' owi hi rala Buku Tomoroli' to mpo'uli': "Uma mpai' hamehaa' wuku-na to rapui'."</s>
     </seg>
     <seg type="verse" id="b.JOH.19.37">
      <s id="b.JOH.19.37.1">Ria wo'o lolita Buku Tomoroli' to mpo'uli': "Hira' mpongoa' -i mpai' to rajalo owi."</s>
     </seg>
     <seg type="verse" id="b.JOH.19.38">
      <s id="b.JOH.19.38.1">Oti toe, ria hadua tauna to rahanga' Yusuf, ngkai ngata Arimatea.</s>
      <s id="b.JOH.19.38.2">Mepangala' bongo-i hi Yesus, apa' mpoka'eka' -i topoparenta to Yahudi.</s>
      <s id="b.JOH.19.38.3">Kamate-na Yesus toe, Yusuf hilou hi Pilatus, pai' -i mperapi' woto-na bona ratana.</s>
      <s id="b.JOH.19.38.4">Pilatus mpiliu moto-i.</s>
      <s id="b.JOH.19.38.5">Jadi', hilou mpu'u-imi Yusuf mpo'ala' woto-na Yesus.</s>
     </seg>
     <seg type="verse" id="b.JOH.19.39">
      <s id="b.JOH.19.39.1">Dohe Yusuf, ria wo'o Nikodemus, to ria-imi hangkani mpencuai' Yesus ngkabengia.</s>
      <s id="b.JOH.19.39.2">Nikodemus toei ngkeni anu mohonga to rahanga' mur pai' gaharu, kira-kira tolu mpulu' kilo katomo-na.</s>
     </seg>
     <seg type="verse" id="b.JOH.19.40">
      <s id="b.JOH.19.40.1">To rodua toera mpo'ala' woto Yesus, raputu' hante kain to bula, pai' ragelai' hante anu mohonga toe, ntuku' ada popatana to Yahudi.</s>
     </seg>
     <seg type="verse" id="b.JOH.19.41">
      <s id="b.JOH.19.41.1">Mohu' poparikaa' -na Yesus, ria pampa, pai' hi rala pampa toe, ria wulou' hi panapa bulu' to raporodo hewa daeo'.</s>
      <s id="b.JOH.19.41.2">Daeo' toe bo'u-pidi, ko'ia rapotanai.</s>
     </seg>
     <seg type="verse" id="b.JOH.19.42">
      <s id="b.JOH.19.42.1">Jadi', apa' daeo' toe mohu', pai' neo' ntepu'u wo'o-mi eo pepuea', toe pai' rapesahui-mi mpotu'u woto Yesus hi rala daeo' toe.</s>
     </seg>
    </div>
    <div type="chapter" id="b.JOH.20">
     <seg type="verse" id="b.JOH.20.1">
      <s id="b.JOH.20.1.1">Hi eo Mingku mepupulo ngkii, mobee-bengi-pidi, Maria Magdalena hilou hi daeo'.</s>
      <s id="b.JOH.20.1.2">Rata hi ria, nahilo-hawo, watu po'unca-nae tederu' -mi ngkai wobo' daeo'.</s>
     </seg>
     <seg type="verse" id="b.JOH.20.2">
      <s id="b.JOH.20.2.1">Pokeno-nami hilou hi Simon Petrus pai' ana'guru to hadua to nape'ahi' Yesus, na'uli' -raka: "Ra'ala' -mi-hana woto Pue' ngkai daeo', pai' uma ki'incai hiapa karatu'ua-na!"</s>
     </seg>
     <seg type="verse" id="b.JOH.20.3">
      <s id="b.JOH.20.3.1">Hilou-ramo Petrus hante ana'guru to hadua toei hi daeo'.</s>
     </seg>
     <seg type="verse" id="b.JOH.20.4">
      <s id="b.JOH.20.4.1">Roduaa-ra mokeno, aga meliu kagasi-na ana'guru to hadua ngkai Petrus, toe pai' ri'ulu-i-hana rata hi daeo'.</s>
     </seg>
     <seg type="verse" id="b.JOH.20.5">
      <s id="b.JOH.20.5.1">Mengkabungku' -i mpelongi' hi rala-na, aga uma-i ulu mesua'.</s>
      <s id="b.JOH.20.5.2">Nahilo-hawo kain to rahompui' -ki Yesus bate-na moto hi ree.</s>
     </seg>
     <seg type="verse" id="b.JOH.20.6">
      <s id="b.JOH.20.6.1">Simon Petrus rata ngkabokoa', kaliliu mesua'.</s>
      <s id="b.JOH.20.6.2">Nahilo wo'o-hawo kain hompu' -na hi ree.</s>
     </seg>
     <seg type="verse" id="b.JOH.20.7">
      <s id="b.JOH.20.7.1">Aga kain to rapopohoo' -ki woo' -na Yesus, telulu pai' tetu'u ntani'.</s>
     </seg>
     <seg type="verse" id="b.JOH.20.8">
      <s id="b.JOH.20.8.1">Ngkai ree, ana'guru to hadua, to ri'ulu rata hi daeo' we'i, mesua' wo'o-imi-hawo mpohilo, pai' napangala' -mi.</s>
     </seg>
     <seg type="verse" id="b.JOH.20.9">
      <s id="b.JOH.20.9.1">Duu' rata hi eo toe, ko'ia oa' rapaha napa to te'uki' hi rala Buku Tomoroli' owi to mpo'uli': Yesus kana tuwu' nculii'.</s>
     </seg>
     <seg type="verse" id="b.JOH.20.10">
      <s id="b.JOH.20.10.1">Oti toe, nculii' -ramo ana'guru to rodua toera hilou hi tomi-ra.</s>
     </seg>
     <seg type="verse" id="b.JOH.20.11">
      <s id="b.JOH.20.11.1">Aga Maria Magdalena mokore hi mali daeo', ntora geo'.</s>
      <s id="b.JOH.20.11.2">Bula-na geo', mengkabungku' -i melongi' hi rala daeo'.</s>
     </seg>
     <seg type="verse" id="b.JOH.20.12">
      <s id="b.JOH.20.12.1">Nahilo-hawo rodua mala'eka, moheai to bula, mohura-ra hi karatu'ua woto-na Yesus wengi, hadua tono' hi woo' -na, to hadua tono' hi witi' -na.</s>
     </seg>
     <seg type="verse" id="b.JOH.20.13">
      <s id="b.JOH.20.13.1">Mepekune' mala'eka toera hi Maria ra'uli': "Napa pai' geo' -ko?"</s>
      <s id="b.JOH.20.13.2">Na'uli' Maria: "Apa' ra'ala' -imi Pue' -ku ngkai rei, pai' uma ku'incai hiapa karatu'ua-na."</s>
     </seg>
     <seg type="verse" id="b.JOH.20.14">
      <s id="b.JOH.20.14.1">Ngkai ree, me'ili' -i Maria, nahilo-hawo hadua tauna mokore hi tilingkuria-na.</s>
      <s id="b.JOH.20.14.2">Ntaa' Yesus-midi-hana, aga uma na'incai Kayesus-na.</s>
     </seg>
     <seg type="verse" id="b.JOH.20.15">
      <s id="b.JOH.20.15.1">Mepekune' Yesus hi Maria: "Napa pai' geo' -ko totina?</s>
      <s id="b.JOH.20.15.2">Hema to nupali'?"</s>
      <s id="b.JOH.20.15.3">Na'uli' -hawo we'i Maria, pue' pampa moto to nahilo toe-e.</s>
      <s id="b.JOH.20.15.4">Toe pai' na'uli' -ki: "Ane Iko Tuama to mpo'ala' woto-nae, tudo' -ka-kuwo hiapa pontu'ua-nu, bona ku'ala' -i."</s>
     </seg>
     <seg type="verse" id="b.JOH.20.16">
      <s id="b.JOH.20.16.1">Na'uli' Yesus: "Maria."</s>
      <s id="b.JOH.20.16.2">Pe'ili' -nami Maria hi Yesus, pai' na'uli' hi rala basa Yahudi: "Rabuni!" (batua-na: "Guru").</s>
     </seg>
     <seg type="verse" id="b.JOH.20.17">
      <s id="b.JOH.20.17.1">Na'uli' Yesus mpo'uli' -ki Maria: "Neo' -a ulu nukamu, apa' ko'ia-a mengkahe' hilou hi Tuama-ku.</s>
      <s id="b.JOH.20.17.2">Hilou-ko hi ompi' -ku, uli' -raka kahilou-ku hi Tuama-ku bo Tuama-ni, Alata'ala-ku bo Alata'ala-ni."</s>
     </seg>
     <seg type="verse" id="b.JOH.20.18">
      <s id="b.JOH.20.18.1">Kahilou-nami Maria Magdalena mpohirua' -raka ana'guru-na Yesus pai' na'uli': "Kuhilo-imi-kuna Pue'!"</s>
      <s id="b.JOH.20.18.2">Pai' naparata-raka hawe'ea to na'uli' Yesus.</s>
     </seg>
     <seg type="verse" id="b.JOH.20.19">
      <s id="b.JOH.20.19.1">Ngkabengia eo Mingku toe, ana'guru-na Yesus morumpu hi tomi to tehohoki wobo' -na, apa' mpoka'eka' -ra topoparenta to Yahudi.</s>
      <s id="b.JOH.20.19.2">Muu-mule' rata-imi Yesus mokore hi laintongo' -ra, pai' natabe-ra, na'uli': "Kalompea' rata hi koi'."</s>
     </seg>
     <seg type="verse" id="b.JOH.20.20">
      <s id="b.JOH.20.20.1">Oti toe, natudo' -miraka pale pai' lumpeha-na.</s>
      <s id="b.JOH.20.20.2">Uma-pi mowo kagoe' -ra mpohilo Pue' -ra.</s>
     </seg>
     <seg type="verse" id="b.JOH.20.21">
      <s id="b.JOH.20.21.1">Na'uli' tena Yesus: "Kalompea' rata hi koi'.</s>
      <s id="b.JOH.20.21.2">Hewa Tuama-ku mposuro-a, wae wo'o Aku' mposuro-koi."</s>
     </seg>
     <seg type="verse" id="b.JOH.20.22">
      <s id="b.JOH.20.22.1">Oti toe, natuwui' -ramo hante inoha' -na pai' na'uli': "Doa-mokoi Inoha' Tomoroli'.</s>
     </seg>
     <seg type="verse" id="b.JOH.20.23">
      <s id="b.JOH.20.23.1">Hema-hema to ni'ampungi jeko' -ra, Alata'ala to mpo'ampungi-ra.</s>
      <s id="b.JOH.20.23.2">Ane uma ni'ampungi jeko' -ra, Alata'ala uma mpo'ampungi-ra."</s>
     </seg>
     <seg type="verse" id="b.JOH.20.24">
      <s id="b.JOH.20.24.1">Tomas, hadua ngkai to hampulu' rodua ana'guru Yesus, to ra'atu Ntomoropa', uma-i-hana ria hante doo-na nto'u karata-na Yesus toe.</s>
     </seg>
     <seg type="verse" id="b.JOH.20.25">
      <s id="b.JOH.20.25.1">Toe pai' doo-na ntora mpo'uli' -ki: "Kihilo-imi-kaina Pue'!"</s>
      <s id="b.JOH.20.25.2">Na'uli' Tomas: "Ane ko'ia kuhiloi pakua' to hi pale-na pai' ku'unco' karawe-ku hi pakua' toe, pai' ane ko'ia ku'unco' pale-ku hi jaloa to hi lumpeha-na, bate uma kupangala'."</s>
     </seg>
     <seg type="verse" id="b.JOH.20.26">
      <s id="b.JOH.20.26.1">Eo Mingku boko', morumpu wo'o-ramo ana'guru-na hi rala tomi.</s>
      <s id="b.JOH.20.26.2">Nto'u toe, Tomas, ria wo'o-imi-hawo dohe-ra.</s>
      <s id="b.JOH.20.26.3">Tehohoki omea wobo', aga nau' wae, muu-mule' rata-imi Yesus mokore hi laintongo' -ra, na'uli' -raka: "Kalompea' rata hi koi'."</s>
     </seg>
     <seg type="verse" id="b.JOH.20.27">
      <s id="b.JOH.20.27.1">Oti toe, na'uli' mpo'uli' -ki Tomas: "Tu'u-mi karawe-nu hi rei, pai' hilo pakua' to hi pale-ku.</s>
      <s id="b.JOH.20.27.2">Mai pale-nu, nupe'unco' hi rala jaloa to hi lumpeha-ku.</s>
      <s id="b.JOH.20.27.3">Neo' -pi morara' nono-nu.</s>
      <s id="b.JOH.20.27.4">Pangala' -mi!"</s>
     </seg>
     <seg type="verse" id="b.JOH.20.28">
      <s id="b.JOH.20.28.1">Na'uli' Tomas: "Pue' -ku!</s>
      <s id="b.JOH.20.28.2">Alata'ala-ku!"</s>
     </seg>
     <seg type="verse" id="b.JOH.20.29">
      <s id="b.JOH.20.29.1">Na'uli' Yesus mpo'uli' -ki: "Mepangala' -ko apa' nuhilo-ama.</s>
      <s id="b.JOH.20.29.2">Marasi' -ra tauna to mepangala' hi Aku', nau' ko'ia-a rahiloi."</s>
     </seg>
     <seg type="verse" id="b.JOH.20.30">
      <s id="b.JOH.20.30.1">Wori' -pidi tanda mekoncehi to nababehi Yesus pai' to rasabii' ana'guru-na, aga uma te'uki' omea hi rala sura toi.</s>
     </seg>
     <seg type="verse" id="b.JOH.20.31">
      <s id="b.JOH.20.31.1">Aga napa to ku'uki' hi rehe'i, ku'uki' bona nipangala' Kayesus-na Magau' Topetolo', Ana' Alata'ala, pai' bona mporata-koi katuwua' to lompe' duu' kahae-hae-na ngkai pepangala' -ni hi Hi'a.</s>
     </seg>
    </div>
    <div type="chapter" id="b.JOH.21">
     <seg type="verse" id="b.JOH.21.1">
      <s id="b.JOH.21.1.1">Oti toe, Yesus mpopehuwu woto-na hangkani-pi hi ana'guru-na, hi wiwi' Rano Tiberias.</s>
      <s id="b.JOH.21.1.2">Hewa toi tutura-na:</s>
     </seg>
     <seg type="verse" id="b.JOH.21.2">
      <s id="b.JOH.21.2.1">Ba hangkuja dua ana'guru-na morumpu hi ria.</s>
      <s id="b.JOH.21.2.2">Simon Petrus, Tomas to ra'atu Ntomoropa', Natanael ngkai Kana hi Galilea, to rodua ana' Zebedeus, pai' rodua ana'guru ntani' -na.</s>
     </seg>
     <seg type="verse" id="b.JOH.21.3">
      <s id="b.JOH.21.3.1">Na'uli' Simon Petrus hi doo-na: "Hilou-a-kuna mebau'."</s>
      <s id="b.JOH.21.3.2">Ra'uli' doo-na: "Hilou wo'o-ka-kaiwo."</s>
      <s id="b.JOH.21.3.3">Hilou mpu'u-ramo mohawi' sakaya pai' -ra mojala' hi rano.</s>
      <s id="b.JOH.21.3.4">Aga hamengia toe, uma ria hama'aa woko' jala' -ra.</s>
     </seg>
     <seg type="verse" id="b.JOH.21.4">
      <s id="b.JOH.21.4.1">Parabaja-mi, Yesus mokore hi talinti, aga uma ra'incai Kayesus-na.</s>
     </seg>
     <seg type="verse" id="b.JOH.21.5">
      <s id="b.JOH.21.5.1">Na'uli' -raka: "Ana' -ku, ria wa bau' -nie?"</s>
      <s id="b.JOH.21.5.2">Ra'uli': "Uma-di ria-e."</s>
     </seg>
     <seg type="verse" id="b.JOH.21.6">
      <s id="b.JOH.21.6.1">Na'uli' -raka: "Tene' hi mali ngka'ana sakaya jala' -ni, bate morasi' -koi mpai'."</s>
      <s id="b.JOH.21.6.2">Ratene' mpu'u-mi jala' -ra, pai' uma-pi rakulei' mpodii', apa' uma mowo kawori' -na uru to hi rala-na.</s>
     </seg>
     <seg type="verse" id="b.JOH.21.7">
      <s id="b.JOH.21.7.1">Ngkai ree, ana'guru to nape'ahi' Yesus mpo'uli' -ki Petrus: "Pue' -hana toe-e mai!"</s>
      <s id="b.JOH.21.7.2">Mpo'epe toe-di Petrus, kana'unco' -nami baju-na (apa' uma-i mobajui), nahoo' hi hope' -na, pai' mengkalitowo' -imi hilou hi rala ue, monangu hilou hi role-na.</s>
     </seg>
     <seg type="verse" id="b.JOH.21.8">
      <s id="b.JOH.21.8.1">Ana'guru to ntani' -na, bate hi rala sakaya moto-ra, mpodii' jala' to ponu' uru hilou hi wiwi' rano.</s>
      <s id="b.JOH.21.8.2">Uma-ra molaa rahi ngkai role-na, kira-kira ha'atu mete-wadi.</s>
     </seg>
     <seg type="verse" id="b.JOH.21.9">
      <s id="b.JOH.21.9.1">Kamana'u-ra hi role-na, rahilo-rawo ria-mi apu to rapobaa hi ree hante wuri to morea', pai' hi lolo apu ria uru pai' ria wo'o roti.</s>
     </seg>
     <seg type="verse" id="b.JOH.21.10">
      <s id="b.JOH.21.10.1">Na'uli' Yesus mpo'uli' -raka: "Keni-mi tumai ba hangkuja ma'a uru woko' jala' -nie."</s>
     </seg>
     <seg type="verse" id="b.JOH.21.11">
      <s id="b.JOH.21.11.1">Simon Petrus ngkahe' hi sakaya pai' nadii' jala' -na tumai hi role-na.</s>
      <s id="b.JOH.21.11.2">Jala' toe bihi' hante uru to bohe: ha'atu lima mpulu' tolu ma'a kadea-ra.</s>
      <s id="b.JOH.21.11.3">Aga nau' wae kawori' -na, uma moto morenta jala' toe.</s>
     </seg>
     <seg type="verse" id="b.JOH.21.12">
      <s id="b.JOH.21.12.1">Na'uli' Yesus: "Mai-tamo moduhu."</s>
      <s id="b.JOH.21.12.2">Uma ria haduaa ana'guru to daho' mpekune' -i: "Hema-ko?" apa' monoto-mi hi nono-ra Kahi'a-na mpu'u-mi Pue'.</s>
     </seg>
     <seg type="verse" id="b.JOH.21.13">
      <s id="b.JOH.21.13.1">Hilou-imi Yesus mpo'ala' roti pai' nawai' -raka.</s>
      <s id="b.JOH.21.13.2">Napohewa toe wo'o hante bau' uru.</s>
     </seg>
     <seg type="verse" id="b.JOH.21.14">
      <s id="b.JOH.21.14.1">Tohe'i katolu ngkani-nami Yesus mpopehuwu woto-na hi ana'guru-na ngkai katuwu' -na nculii'.</s>
     </seg>
     <seg type="verse" id="b.JOH.21.15">
      <s id="b.JOH.21.15.1">Ka'oti-ra ngkoni', na'uli' Yesus mpo'uli' -ki Simon Petrus: "Simon ana' Yohanes, ha nupe'ahi' -a meliu ngkai doo-nu toera lau mpe'ahi' -a?"</s>
      <s id="b.JOH.21.15.2">Na'uli' Petrus: "Io', nu'inca moto Pue', kakupoka'ahi' -nue."</s>
      <s id="b.JOH.21.15.3">Na'uli' Yesus: "Ane wae, podoo ana' bima-ku."</s>
     </seg>
     <seg type="verse" id="b.JOH.21.16">
      <s id="b.JOH.21.16.1">Oti toe, Yesus mpekune' Petrus karongkani-na: "Simon, ana' Yohanes, ha nupe'ahi' -a?"</s>
      <s id="b.JOH.21.16.2">Na'uli' Petrus: "Io', nu'inca moto Pue', kakupoka'ahi' -nue."</s>
      <s id="b.JOH.21.16.3">Na'uli' Yesus: "Ane wae, ewu-ra bima-ku."</s>
     </seg>
     <seg type="verse" id="b.JOH.21.17">
      <s id="b.JOH.21.17.1">Ngkai ree, Yesus mpekune' -i katolu ngkani-na: "Simon, ana' Yohanes, ha nupoka'ahi' mpu'u-a?"</s>
      <s id="b.JOH.21.17.2">Peda' -mi nono-na Petrus, apa' Yesus mpekune' -i tolu ngkani ba napoka'ahi' mpu'u-i.</s>
      <s id="b.JOH.21.17.3">Jadi', na'uli' Petrus: "Pue', nu'inca hawe'ea-na.</s>
      <s id="b.JOH.21.17.4">Nu'inca kakupoka'ahi' -nu."</s>
      <s id="b.JOH.21.17.5">Na'uli' Yesus: "Ane wae, podoo bima-ku.</s>
     </seg>
     <seg type="verse" id="b.JOH.21.18">
      <s id="b.JOH.21.18.1">Makono mpu'u lolita-ku toi: Bula-nu mongura-pidi, iko moto mpehoo' abe' hi hope' -nu, pai' -ko hilou hiapa konoa-nu.</s>
      <s id="b.JOH.21.18.2">Aga ane motu'a-poko mpai', nutonu pale-nu rahoo' tau ntani' -na, pai' -ko rakeni hilou hi ka'umaa-na nupokonoi."</s>
     </seg>
     <seg type="verse" id="b.JOH.21.19">
      <s id="b.JOH.21.19.1">Hante walatu toe, Yesus mpolowa beiwa Petrus rapatehi mpai', bona mpobila' Alata'ala.</s>
      <s id="b.JOH.21.19.2">Oti toe, na'uli' wo'o-mi Yesus, mpo'uli' -ki Petrus: "Tuku' -ama!"</s>
     </seg>
     <seg type="verse" id="b.JOH.21.20">
      <s id="b.JOH.21.20.1">Ngkai ree, kame'ili' -nami Petrus, mpohilo-i ana'guru to nape'ahi' Yesus mpotuku' -ra.</s>
      <s id="b.JOH.21.20.2">(Ana'guru toe-mi to mohura ncori Yesus bula-ra ngkoni' ngkabengia pai' mpekune' -i: "Pue', hema-idi mpai' to mpobalu' -koe?")</s>
     </seg>
     <seg type="verse" id="b.JOH.21.21">
      <s id="b.JOH.21.21.1">Kanahilo-na Petrus ana'guru toe, napekune' hi Yesus: "Pue', beiwa-i-hawo mpai' doo-ku toii-e?"</s>
     </seg>
     <seg type="verse" id="b.JOH.21.22">
      <s id="b.JOH.21.22.1">Na'uli' Yesus: "Ane konoa-ku tuwu' ncuu-i duu' -ku rata nculii' mpai', uma mingki' nu'inca iko!</s>
      <s id="b.JOH.21.22.2">Wule' tuku' -ama-hana."</s>
     </seg>
     <seg type="verse" id="b.JOH.21.23">
      <s id="b.JOH.21.23.1">Ngkai ree, molele-mi kareba hi topetuku' Yesus, to mpo'uli' ka'uma-na mpai' mate ana'guru toei.</s>
      <s id="b.JOH.21.23.2">Ntaa' bela-di-hawo toe to na'uli' Yesus-e.</s>
      <s id="b.JOH.21.23.3">Api' wae-di-hawo: "Ane konoa-ku tuwu' ncuu-i duu' -ku rata nculii', uma mingki' nu'inca iko."</s>
     </seg>
     <seg type="verse" id="b.JOH.21.24">
      <s id="b.JOH.21.24.1">Ana'guru toe-imi to mpohilo hawe'ea to jadi' toe, pai' to mpo'uli' posabi' -na.</s>
      <s id="b.JOH.21.24.2">Hi'a-mile to mpo'uki' sura toi-e.</s>
      <s id="b.JOH.21.24.3">Pai' ta'inca kamakono-na lolita-na toi.</s>
     </seg>
     <seg type="verse" id="b.JOH.21.25">
      <s id="b.JOH.21.25.1">Wori' -pidi to ntani' -ntani' -na to nababehi Yesus.</s>
      <s id="b.JOH.21.25.2">Ane rapa' -na butu nyala-na to nababehi toe ra'uki' hi rala buku, kupekiri nau' humalili' dunia' toi rapontimamahii-ki, ba kana uma-i liu apa' wori' lia buku.</s>
     </seg>
    </div>
   </div>
   <div type="book" id="b.ACT">
    <div type="chapter" id="b.ACT.1">
     <seg type="verse" id="b.ACT.1.1">
      <s id="b.ACT.1.1.1">Teofilus to rabila': Hi rala sura-ku to lomo' -na, oti-mi ku'uki' hawe'ea to nababehi pai' to napetudui' Yesus, ntepu'u ngkai lomo' pobago-na,</s>
     </seg>
     <seg type="verse" id="b.ACT.1.3">
      <s id="b.ACT.1.3.1">duu' rata hi eo kara'ongkoa' -na hilou hi suruga.</s>
      <s id="b.ACT.1.3.2">Ka'oti-na rapatehi pai' rapotuwu' nculii', wori' ngkani-i mpopehuwu woto-na hi suro-na, bona monoa' -mi ra'inca katuwu' -na nculii'.</s>
      <s id="b.ACT.1.3.3">Rala-na opo' mpulu' eo, rahilo moto-i, pai' -i mpotudui' -ra beiwa patuju-na Alata'ala mpohore manusia' ngkai huku' jeko' -ra pai' mpopajadi' -ra ntodea-na hi rala Kamagaua' -na.</s>
      <s id="b.ACT.1.3.4">Kako'ia-na me'ongko' hilou hi suruga, hante kuasa Inoha' Tomoroli' natu'u hawa' -na hi suro-na to napelihi-ramo toe.</s>
     </seg>
     <seg type="verse" id="b.ACT.1.4">
      <s id="b.ACT.1.4.1">Rala-na hangkani, bula-na morumpu dohe-ra, nawai' -ra hawa' toi.</s>
      <s id="b.ACT.1.4.2">Na'uli' -raka: "Neo' ulu nipalahii ngata Yerusalem.</s>
      <s id="b.ACT.1.4.3">Popea ulu hi rei duu' -na Tuama-ku mpowai' -koi to najanci-mi, to ku'uli' -mikokoi mperi'ulu.</s>
     </seg>
     <seg type="verse" id="b.ACT.1.5">
      <s id="b.ACT.1.5.1">Apa' Yohanes meniu' hante ue.</s>
      <s id="b.ACT.1.5.2">Tapi' ba hangkuja eo-damo, raniu' -koi hante Inoha' Tomoroli'."</s>
     </seg>
     <seg type="verse" id="b.ACT.1.6">
      <s id="b.ACT.1.6.1">Hangkani wo'o, nto'u suro-na morumpu hangkaa-ngkania hante Yesus, mepekune' -ra hi Yesus, ra'uli': "Pue', ba tempo toi-mi nubahaka-ta ngkai bali' -ta pai' -ko jadi' Magau' to Israel?"</s>
     </seg>
     <seg type="verse" id="b.ACT.1.7">
      <s id="b.ACT.1.7.1">Na'uli' Yesus: "Tuama-ku moto to mponoa' ba nto'uma kadupa' -na hawe'ea patuju to napakatantu-mi hante kuasa-na.</s>
      <s id="b.ACT.1.7.2">Uma mingki' ni'inca koi'.</s>
     </seg>
     <seg type="verse" id="b.ACT.1.8">
      <s id="b.ACT.1.8.1">Sampale-di, mporata-koi mpai' baraka' ane hompo-ipi Inoha' Tomoroli' hi koi'.</s>
      <s id="b.ACT.1.8.2">Nto'u toe mpai', koi' jadi' sabi' -ku hi Yerusalem, hi tana' Yudea pai' Samaria, duu' rata hi humalili' dunia'."</s>
     </seg>
     <seg type="verse" id="b.ACT.1.9">
      <s id="b.ACT.1.9.1">Ka'oti-na mololita hewa toe, kate'oo-ongkoa' -imi hilou hi langi'.</s>
      <s id="b.ACT.1.9.2">Mengoa' -ramo mpongoa' -i, duu' -na uma-ipi rahiloi apa' naleru limu' -imi.</s>
     </seg>
     <seg type="verse" id="b.ACT.1.10">
      <s id="b.ACT.1.10.1">Bula-ra mengoa' -pidi hi langi' mponaa pe'ongko' -na, ria ncorobaa rodua tomane moheai pohea to mengea' mokore hi ncori-ra.</s>
     </seg>
     <seg type="verse" id="b.ACT.1.11">
      <s id="b.ACT.1.11.1">Ra'uli' to rodua toera: "Ee to Galilea!</s>
      <s id="b.ACT.1.11.2">Napa pai' ntora mengoa' -koi hi langi'?</s>
      <s id="b.ACT.1.11.3">Yesus to nihilo te'ongko' hilou hi suruga toei lou, wae wo'o-i mpai' nculii' tumai ngkai suruga hewa to nihilo-e we'i."</s>
     </seg>
     <seg type="verse" id="b.ACT.1.12">
      <s id="b.ACT.1.12.1">Ngkai ree, nculii' -ramo suro-na ngkai Bulu' Zaitun hilou hi Yerusalem.</s>
      <s id="b.ACT.1.12.2">Bulu' Zaitun toe, ba hakilo kalaa-na ngkai Yerusalem.</s>
     </seg>
     <seg type="verse" id="b.ACT.1.13">
      <s id="b.ACT.1.13.1">Karata-ra hi ngata, hilou-ramo hi tomi po'ohaa' -ra ngkahe' hilou hi kamar to hi lolo-na.</s>
      <s id="b.ACT.1.13.2">Hanga' suro Pue' Yesus toera: Petrus, Yohanes, Yakobus pai' Andreas, Filipus pai' Tomas, Bartolomeus pai' Matius, Yakobus ana' Alfeus, Simon to Zelot, pai' Yudas ana' Yakobus.</s>
     </seg>
     <seg type="verse" id="b.ACT.1.14">
      <s id="b.ACT.1.14.1">Hawe'ea-ra morumpu hangkaa-ngkania, pai' tida-ra mosampaya.</s>
      <s id="b.ACT.1.14.2">Dohe-ra, ria wo'o ba hangkuja dua tobine, hante Maria tina-na Yesus pai' ompi' -ompi' -na Yesus.</s>
     </seg>
     <seg type="verse" id="b.ACT.1.15">
      <s id="b.ACT.1.15.1">Rala-na ha'eo, ria ba ha'atu rompulu' -ra morumpu.</s>
      <s id="b.ACT.1.15.2">Nto'u toe, mokore-imi Petrus hi laintongo' ompi' hampepangalaa' -na toera, pai' -i mololita, na'uli':</s>
     </seg>
     <seg type="verse" id="b.ACT.1.16">
      <s id="b.ACT.1.16.1">"Ompi' -ompi', napa to te'uki' hi rala Buku Tomoroli' kana madupa'.</s>
      <s id="b.ACT.1.16.2">Owi hante wiwi Magau' Daud, Inoha' Tomoroli' mpolowa ami' -mi Yudas, to mpakeni tauna to mpohoko' Yesus.</s>
     </seg>
     <seg type="verse" id="b.ACT.1.17">
      <s id="b.ACT.1.17.1">Yudas toei, doo-ta moto-i, pai' napo'ana'guru moto-i Pue' Yesus, hibalia hante kita'."</s>
     </seg>
     <seg type="verse" id="b.ACT.1.18">
      <s id="b.ACT.1.18.1">(Yudas toei mpo'oli tana' hante doi to narata ngkai gau' -na to dada'a.</s>
      <s id="b.ACT.1.18.2">Hi tana' to na'oli tohe'e, mate monawu' -i, mobenta ta'i tina-na, alaa-na ihi' rala-na malali omea.</s>
     </seg>
     <seg type="verse" id="b.ACT.1.19">
      <s id="b.ACT.1.19.1">Hawe'ea pue' ngata Yerusalem mpo'inca omea to jadi' tohe'e.</s>
      <s id="b.ACT.1.19.2">Toe pai' tana' tohe'e rahanga' hi rala basa-ra moto Hakal-Dama.</s>
      <s id="b.ACT.1.19.3">Batua-na, Tana' Raa'.)</s>
     </seg>
     <seg type="verse" id="b.ACT.1.20">
      <s id="b.ACT.1.20.1">Na'uli' wo'o-mi Petrus: "Hi rala Buku Rona' Daud, ria lolita to mpolowa Yudas.</s>
      <s id="b.ACT.1.20.2">Hewa toi moni-na: `Pelele' moto-miki-hawo po'ohaa' -na wao'.</s>
      <s id="b.ACT.1.20.3">Neo' ria ba haduaa to mpo'ohai'.' `Agina huraa-nae na'ala' kahadua-na.'"</s>
     </seg>
     <seg type="verse" id="b.ACT.1.22">
      <s id="b.ACT.1.22.1">Ngkai ree, napokaliliu Petrus lolita-na, na'uli': "Ompi' -ompi', toe pai' kana ria hadua ngkai olo' -ta tapelihi jadi' sabi' mpodohei-kai mposabii' katuwu' -na nculii' -mi Pue' Yesus.</s>
      <s id="b.ACT.1.22.2">Tauna to tapelihi toe, kana hadua to biasa ami' -mi dohe-ta nto'u-na Pue' Yesus mako' hilou hiapa-apa hante kita', ntepu'u ngkai pobago-na Yohanes Topeniu' duu' rata hi kara'ongko' -nami Pue' -ta ngkai laintongo' -ta."</s>
     </seg>
     <seg type="verse" id="b.ACT.1.23">
      <s id="b.ACT.1.23.1">Ngkai ree, rodua tomane to ratudo'.</s>
      <s id="b.ACT.1.23.2">Hanga' -na to hadua, Yusuf Barsabas, pai' to hadua Matias.</s>
      <s id="b.ACT.1.23.3">(Yusuf toei, ria wo'o to mpohanga' -i Yustus.)</s>
     </seg>
     <seg type="verse" id="b.ACT.1.25">
      <s id="b.ACT.1.25.1">Oti toe, mosampaya-ramo, ra'uli': "Pue', nu'inca omea nono tauna.</s>
      <s id="b.ACT.1.25.2">Yudas, monawu' -imi-hana ngkai bago-na jadi' suro-nu, pai' -i rahuku' ntuku' -ki gau' -na.</s>
      <s id="b.ACT.1.25.3">Toe pai' kiperapi' Pue', tudo' -kakai hema ngkai hira' to rodua tohe'ira to nupelihi-mi jadi' sampei-na."</s>
     </seg>
     <seg type="verse" id="b.ACT.1.26">
      <s id="b.ACT.1.26.1">Oti-ramo mosampaya, ratene' -mi undi hewa pompenoa' -ra.</s>
      <s id="b.ACT.1.26.2">To natudo' pompenoa' -ra toe, Matias.</s>
      <s id="b.ACT.1.26.3">Jadi', ra'ongko' mpu'u-imi jadi' suro Pue' Yesus, bona hono' hampulu' rodua-ra hewa to lomo' -na.</s>
     </seg>
    </div>
    <div type="chapter" id="b.ACT.2">
     <seg type="verse" id="b.ACT.2.1">
      <s id="b.ACT.2.1.1">Rata mpu'u-mi eo bohe to Yahudi to rahanga' Eo Pentakosta, hawe'ea topetuku' Yesus morumpu mopahantuda.</s>
     </seg>
     <seg type="verse" id="b.ACT.2.2">
      <s id="b.ACT.2.2.1">Muu-mule' ra'epe to moni ngkai langi', hewa pewui ngolu' to bohe.</s>
      <s id="b.ACT.2.2.2">Moni tohe'e ka'epea hobo' hi rala tomi porumpua-ra.</s>
     </seg>
     <seg type="verse" id="b.ACT.2.3">
      <s id="b.ACT.2.3.1">Pai' rahilo-rawo anu to hewa apu to molence mpojila', ngkenele pai' dungku hi butu-butu dua-ra.</s>
     </seg>
     <seg type="verse" id="b.ACT.2.4">
      <s id="b.ACT.2.4.1">Ngkai ree, nakuasai omea-ramo Inoha' Tomoroli', pai' ntepu'u-ramo mololita hante basa-basa to ko'ia ra'incai, ntuku' to napopolibu' -raka Inoha' Tomoroli'.</s>
     </seg>
     <seg type="verse" id="b.ACT.2.5">
      <s id="b.ACT.2.5.1">Nto'u toe wo'o-hawo, ria hi Yerusalem wori' to Yahudi ngkai ngata humalili' dunia'.</s>
      <s id="b.ACT.2.5.2">Tauna tohe'era paka' to mengkoru hi Pue' Ala.</s>
     </seg>
     <seg type="verse" id="b.ACT.2.6">
      <s id="b.ACT.2.6.1">Kampo'epe-ra moni to hewa ngolu' we'i, mo'iko-ramo tumai morumpu.</s>
      <s id="b.ACT.2.6.2">Ingu' -ra, apa' hore-hore mpo'epe basa-ra moto to rapake' suro Pue' Yesus toera.</s>
     </seg>
     <seg type="verse" id="b.ACT.2.7">
      <s id="b.ACT.2.7.1">Uma mowo kakonce-ra, ra'uli': "Napa-koiwo to jadi' tohe'i-e?</s>
      <s id="b.ACT.2.7.2">Bo paka' to Galilea moto-ra to mololita toera.</s>
     </seg>
     <seg type="verse" id="b.ACT.2.8">
      <s id="b.ACT.2.8.1">Hiaa' napa-di pai' ta'epe-ra mololita hi rala basa-ta moto?</s>
     </seg>
     <seg type="verse" id="b.ACT.2.9">
      <s id="b.ACT.2.9.1">Kita' toi, wori' nyala basa-ta.</s>
      <s id="b.ACT.2.9.2">Ria-ta ngkai tana' Partia, Media, Elam, ngkai Mesopotamia, Yudea pai' Kapadokia.</s>
      <s id="b.ACT.2.9.3">Ria-ta to ngkai tana' Pontus pai' Asia,</s>
     </seg>
     <seg type="verse" id="b.ACT.2.10">
      <s id="b.ACT.2.10.1">ngkai Frigia pai' Pamfilia, ngkai Mesir pai' ngkai tana' Libia to mohu' ngata Kirene.</s>
      <s id="b.ACT.2.10.2">Ria-ta to rata ngkai ngata Roma.</s>
     </seg>
     <seg type="verse" id="b.ACT.2.11">
      <s id="b.ACT.2.11.1">Hantongo' -ta to Yahudi, pai' ria wo'o tau ntani' -na to mesua' -mi hi agama Yahudi.</s>
      <s id="b.ACT.2.11.2">Ria to tumai ngkai tana' Kreta pai' tana' Arab.</s>
      <s id="b.ACT.2.11.3">Hawe'ea-ta himpau mpo'epe-ra mololita hi rala basa-ta moto, mpololita kajadia' bohe to nababehi Alata'ala."</s>
     </seg>
     <seg type="verse" id="b.ACT.2.12">
      <s id="b.ACT.2.12.1">Konce pai' ingu' omea-ramo, pai' momepekune' -ra hadua pai' hadua, ra'uli': "Napa mpu'u-koiwo batua-na to hewa toi-e?"</s>
     </seg>
     <seg type="verse" id="b.ACT.2.13">
      <s id="b.ACT.2.13.1">Aga ria wo'o-ra hantongo' to mepopo'ore', ra'uli': "Malangu-ra-hanale!"</s>
     </seg>
     <seg type="verse" id="b.ACT.2.14">
      <s id="b.ACT.2.14.1">Ngkai ree, mokore-imi Petrus hante doo-na to hampulu' hadua, pai' -i mpololitai tauna to wori'.</s>
      <s id="b.ACT.2.14.2">Mololita-i napesukui, na'uli': "Ompi' -ompi' to Yahudi, pai' koi' omea to mo'oha' hi Yerusalem!</s>
      <s id="b.ACT.2.14.3">Pe'epei lompe' -koi, apa' napa to majadi' tohe'i kupakanoto-kokoi.</s>
     </seg>
     <seg type="verse" id="b.ACT.2.15">
      <s id="b.ACT.2.15.1">Kai' tohe'i-e, uma-kai malangu hewa to ni'uli', apa' ko'ia-hawo tempo ponginua.</s>
      <s id="b.ACT.2.15.2">Lako' jaa sio mepulo.</s>
     </seg>
     <seg type="verse" id="b.ACT.2.16">
      <s id="b.ACT.2.16.1">To jadi' tohe'i-e, kadupa' -na to nalowa ami' -mi Pue' Ala owi hante wiwi nabi Yoel, hewa toi moni-na:</s>
     </seg>
     <seg type="verse" id="b.ACT.2.17">
      <s id="b.ACT.2.17.1">Na'uli' Alata'ala: `Nto'u kahudua dunia' mpai', Aku' mpewai' Inoha' -ku hi manusia' omea.</s>
      <s id="b.ACT.2.17.2">Ana' -ni tomane pai' ana' -ni tobine mpohowa' mpai' lolita-ku.</s>
      <s id="b.ACT.2.17.3">Kabilasa-ni mpohilo pangila to kupopohiloi-raka.</s>
      <s id="b.ACT.2.17.4">Totu'a-ni mo'ompo' napa to kupopo'ompoi' -raka.</s>
     </seg>
     <seg type="verse" id="b.ACT.2.18">
      <s id="b.ACT.2.18.1">Rata-rata hi batua-ku, tomane ba tobine, kuwai' -ra Inoha' -ku hi eo toe mpai', pai' -ra mpohowa' lolita-ku.</s>
     </seg>
     <seg type="verse" id="b.ACT.2.19">
      <s id="b.ACT.2.19.1">Kupopohiloi-koi anu mekoncehi hi langi', pai' tanda mekoncehi hi wongko dunia' wo'o.</s>
      <s id="b.ACT.2.19.2">Ria mpai' raa' pai' apu pai' rangahu to bue'.</s>
     </seg>
     <seg type="verse" id="b.ACT.2.20">
      <s id="b.ACT.2.20.1">Mobengi mpai' eo, wula molei hewa raa', kako'ia-na rata Eo Pue', eo to bohe pai' to mobaraka' lia.</s>
     </seg>
     <seg type="verse" id="b.ACT.2.21">
      <s id="b.ACT.2.21.1">Nto'u toe mpai', hema-hema to mekakae hi Pue' bate rahore ngkai huku' jeko' -ra.'"</s>
     </seg>
     <seg type="verse" id="b.ACT.2.22">
      <s id="b.ACT.2.22.1">Oti toe, na'umpui' Petrus lolita-na, na'uli': "Ompi' -ompi' -ku to Israel!</s>
      <s id="b.ACT.2.22.2">Pe'epei to ku'uli' -kokoi tohe'i.</s>
      <s id="b.ACT.2.22.3">Yesus to Nazaret, Hi'a-mi to napelihi pai' napakatantu Alata'ala jadi' Magau' Topetolo'.</s>
      <s id="b.ACT.2.22.4">Alata'ala mpopo'incai-koi Kayesus-na Magau' Topetolo', apa' nawai' -i kuasa mpobabehi wori' tanda mekoncehi pai' anu mobaraka' pai' kajadia' bohe.</s>
      <s id="b.ACT.2.22.5">Nihilo moto-mi hawe'ea toe ompi', pai' ni'inca kamakono-na.</s>
     </seg>
     <seg type="verse" id="b.ACT.2.23">
      <s id="b.ACT.2.23.1">Yesus toe ratonu hi koi', pai' -i nipatehi, nitonu hi tauna to dada'a bona raparika'.</s>
      <s id="b.ACT.2.23.2">Ntaa' to jadi' toe, bate ntuku' hawa' to napakatantu ami' -mi Alata'ala, apa' na'inca ami' napa to kana majadi'.</s>
     </seg>
     <seg type="verse" id="b.ACT.2.24">
      <s id="b.ACT.2.24.1">Koi' mpopatehi Yesus, aga Alata'ala mpotuwu' nculii' -i, nabahaka-i ngkai kuasa kamatea, apa' bate uma-i ma'ala mate oa'.</s>
     </seg>
     <seg type="verse" id="b.ACT.2.25">
      <s id="b.ACT.2.25.1">Apa' wae to na'uli' Magau' Daud owi mpolowa Yesus, hewa tohe'i: `Kuhilo, bate Pue' oa' to mpodoo-a.</s>
      <s id="b.ACT.2.25.2">Uma kupoka'eka' ba apa-apa, apa' Pue' to mpotulungi-a.</s>
     </seg>
     <seg type="verse" id="b.ACT.2.26">
      <s id="b.ACT.2.26.1">Toe pai' goe' lia nono-ku, pai' ntora ku'une' -ko Pue'.</s>
      <s id="b.ACT.2.26.2">Rodo moto-a mpopea-ko.</s>
     </seg>
     <seg type="verse" id="b.ACT.2.27">
      <s id="b.ACT.2.27.1">Apa' uma nupelele' kao' -ku tida hi po'ohaa' tomate, woto-ku uma nupelele' hi rala daeo' duu' -na pope, apa' Aku' batua-nu to nupelihi.</s>
     </seg>
     <seg type="verse" id="b.ACT.2.28">
      <s id="b.ACT.2.28.1">Nutudo' -maka ohea mporata katuwua' to lompe'.</s>
      <s id="b.ACT.2.28.2">Hono' lia mpai' kagoea' -ku, ane ria-apa mpai' dohe-nu.'"</s>
     </seg>
     <seg type="verse" id="b.ACT.2.29">
      <s id="b.ACT.2.29.1">Ngkai ree, na'uli' wo'o-mi Petrus: "Ompi' -ompi' -ku, ma'ala ta'uli' hante kanoto-noto-na, bela woto-na moto to natoa' lolita Daud toe we'i.</s>
      <s id="b.ACT.2.29.2">Apa' tuama-ta Daud, mate moto-i-hawo pai' -i ratana.</s>
      <s id="b.ACT.2.29.3">Daeo' -na ria hi ngata-ta duu' tempo toi.</s>
     </seg>
     <seg type="verse" id="b.ACT.2.31">
      <s id="b.ACT.2.31.1">Daud hadua nabi, pai' na'inca ami' napa to nababehi Alata'ala hi eo mpeno.</s>
      <s id="b.ACT.2.31.2">Alata'ala mpobabehi janci-na hi Daud hante mosumpa, na'uli': hadua mpai' ngkai muli Daud na'ongko' jadi' magau' hewa Daud moto.</s>
      <s id="b.ACT.2.31.3">Jadi', toe pai' Daud mpolowa ami' -mi katuwu' -na nculii' Magau' Topetolo', na'uli': uma-i rapelele' hi po'ohaa' tomate, pai' woto-na uma rapelele' hi rala daeo' duu' -na pope.</s>
     </seg>
     <seg type="verse" id="b.ACT.2.32">
      <s id="b.ACT.2.32.1">"Yesus toe-mile to natoa' lolita Daud-e we'i.</s>
      <s id="b.ACT.2.32.2">Apa' Hi'a-mi to napotuwu' nculii' Alata'ala-e.</s>
      <s id="b.ACT.2.32.3">Kai' toi-mi to jadi' sabi' -na.</s>
     </seg>
     <seg type="verse" id="b.ACT.2.33">
      <s id="b.ACT.2.33.1">Alata'ala to Tuama mpo'ongko' -imi, napopohura-i hi huraa karabilaa' hi mali ngka'ana-na, pai' nawai' -imi Inoha' Tomoroli'.</s>
      <s id="b.ACT.2.33.2">Ngkai ree, Yesus mpohubui Inoha' Tomoroli' tumai hi kai', ntuku' janci-na Alata'ala.</s>
      <s id="b.ACT.2.33.3">Jadi', napa to nihilo pai' to ni'epe-mi toe we'i lau, majadi' sabana kuasa Inoha' Tomoroli'.</s>
     </seg>
     <seg type="verse" id="b.ACT.2.34">
      <s id="b.ACT.2.34.1">"Ompi' -ompi', bela-hawo Daud to ngkahe' hilou hi suruga.</s>
      <s id="b.ACT.2.34.2">Tapi' ria lolita-na Daud to mpolowa kangkahe' -na Yesus hilou hi suruga, hewa toi moni-na: Pue' Ala mpo'uli' -ki Pue' -ku: `Mohura-moko hi mali ngka'ana-ku,</s>
     </seg>
     <seg type="verse" id="b.ACT.2.35">
      <s id="b.ACT.2.35.1">duu' -na kupopengkoru hawe'ea bali' -nu hi Iko.'</s>
     </seg>
     <seg type="verse" id="b.ACT.2.36">
      <s id="b.ACT.2.36.1">Jadi', toe pai' hawe'ea to Israel kana mpo'inca mpu'u-mpu'u: Yesus to niparika' -e, Hi'a toe-mi to napelihi Alata'ala jadi' Pue' pai' Magau' Topetolo'."</s>
     </seg>
     <seg type="verse" id="b.ACT.2.37">
      <s id="b.ACT.2.37.1">Kara'epe-na ntodea lolita Petrus toe, soho' -mi nono-ra, pai' mepekune' -ra hi Petrus pai' hi suro Pue' Yesus ntani' -na, ra'uli': "Ane wae, napa-mi-kaiwo to kana kibabehi?"</s>
     </seg>
     <seg type="verse" id="b.ACT.2.38">
      <s id="b.ACT.2.38.1">Na'uli' Petrus: "Medea-mokoi ngkai jeko' -ni, pai' -koi raniu' butu-butu dua-ni jadi' topetuku' Yesus Kristus.</s>
      <s id="b.ACT.2.38.2">Ngkai ree mpai', Alata'ala mpo'ampungi jeko' -ni, pai' nawai' -koi Inoha' Tomoroli'.</s>
     </seg>
     <seg type="verse" id="b.ACT.2.39">
      <s id="b.ACT.2.39.1">Apa' Alata'ala mojanci kanawai' -nata Inoha' Tomoroli', pai' hi muli-muli-ta, duu' rata hi tauna to molaa.</s>
      <s id="b.ACT.2.39.2">Pojanci Alata'ala toe, bate bagia hawe'ea tauna to nakio' Pue' -ta Pue' Ala jadi' topetuku' -na."</s>
     </seg>
     <seg type="verse" id="b.ACT.2.40">
      <s id="b.ACT.2.40.1">Wori' nyala-pi lolita-na Petrus hi ntodea, naparesai' -ra pai' napopo'ingai' -ra, na'uli': "Medea-mokoi!</s>
      <s id="b.ACT.2.40.2">Neo' -pi nituku' tauna to dada'a to tuwu' tempo toi, bona neo' -koi narata pehuku' Alata'ala to mporumpa' -ra mpai'!"</s>
     </seg>
     <seg type="verse" id="b.ACT.2.41">
      <s id="b.ACT.2.41.1">Wori' -mi tauna to mpopangala' lolita Petrus, pai' -ra raniu' jadi' topetuku' Yesus.</s>
      <s id="b.ACT.2.41.2">Hi eo toe, kawori' tauna to mepangala' hi Yesus, tetampai-mi kira-kira tolu ncobu.</s>
     </seg>
     <seg type="verse" id="b.ACT.2.42">
      <s id="b.ACT.2.42.1">Topetuku' Yesus to bo'u toera ntora mpopetudui' hi suro Pue' Yesus, pai' tida-ra morumpu hangkaa-ngkania.</s>
      <s id="b.ACT.2.42.2">Ngkoni' -ra hangkaa-ngkania, mpopihe-pihe roti mpokiwoi kamate-na Pue' Yesus, pai' mosampaya wo'o-ra hangkaa-ngkania.</s>
     </seg>
     <seg type="verse" id="b.ACT.2.43">
      <s id="b.ACT.2.43.1">Wori' anu mobaraka' pai' tanda mekoncehi to rababehi suro Pue' Yesus.</s>
      <s id="b.ACT.2.43.2">Toe pai' me'eka' lia-ramo ntodea.</s>
     </seg>
     <seg type="verse" id="b.ACT.2.44">
      <s id="b.ACT.2.44.1">Hintuwu' -ramo hawe'ea topepangala' hi Yesus.</s>
      <s id="b.ACT.2.44.2">Rewa-ra raporewa hangkaa-ngkania.</s>
     </seg>
     <seg type="verse" id="b.ACT.2.45">
      <s id="b.ACT.2.45.1">Ria-ra to mpobalu' ihi' tomi-ra, pai' doi oli-na rabagi-bagi hi doo-ra to nakakurai'.</s>
     </seg>
     <seg type="verse" id="b.ACT.2.46">
      <s id="b.ACT.2.46.1">Butu eo-na morumpu-ra hi Tomi Alata'ala.</s>
      <s id="b.ACT.2.46.2">Mpopihe-pihe-ra roti mpokiwoi kamate-na Pue' Yesus, pai' ngkoni' -ra hangkaa-ngkania hi rala tomi-ra hante goe' pai' karoli' -roli' nono-ra.</s>
     </seg>
     <seg type="verse" id="b.ACT.2.47">
      <s id="b.ACT.2.47.1">Ntora mpo'une' -ra Alata'ala, pai' hawe'ea ntodea mpokagoe' -ra.</s>
      <s id="b.ACT.2.47.2">Butu eo-na Pue' mpodonihii kawori' -ra; batua-na, butu eo-na kawoo-woria' tauna to mepangala' hi Pue' Yesus duu' -na tehore ngkai huku' jeko' -ra.</s>
     </seg>
    </div>
    <div type="chapter" id="b.ACT.3">
     <seg type="verse" id="b.ACT.3.1">
      <s id="b.ACT.3.1.1">Rala-na ha'eo, Petrus pai' Yohanes hilou hi Tomi Alata'ala hi tempo posampaya to Yahudi, jaa tolu ncimonou'.</s>
     </seg>
     <seg type="verse" id="b.ACT.3.2">
      <s id="b.ACT.3.2.1">Hi wobo' to rahanga' Wobo' Ncola, ria hadua tomane to pungku ngkai kaputu-na.</s>
      <s id="b.ACT.3.2.2">Butu eo-na rakeni oa' -i-hawo hi wobo' toe bona ma'ala-i merapi' -rapi' hi tauna to hilou hi Tomi Alata'ala.</s>
     </seg>
     <seg type="verse" id="b.ACT.3.3">
      <s id="b.ACT.3.3.1">Kampohilo-na Petrus pai' Yohanes mesua', kaliliu naperapii' -ra.</s>
     </seg>
     <seg type="verse" id="b.ACT.3.4">
      <s id="b.ACT.3.4.1">Petrus pai' Yohanes mponaa topungku toei.</s>
      <s id="b.ACT.3.4.2">Na'uli' Petrus mpo'uli' -ki: "Penoto' -kai!"</s>
     </seg>
     <seg type="verse" id="b.ACT.3.5">
      <s id="b.ACT.3.5.1">Nanaa mpu'u-ramo, apa' nasarumaka mporata-i doi ngkai hira'.</s>
     </seg>
     <seg type="verse" id="b.ACT.3.6">
      <s id="b.ACT.3.6.1">Na'uli' wo'o-mi Petrus: "Uma mpu'u ria doi-ku.</s>
      <s id="b.ACT.3.6.2">Aga napa to ria hi aku', toe to kuwai' -koko: Hante kuasa Yesus Kristus to Nazaret ku'uli', mako' -moko!"</s>
     </seg>
     <seg type="verse" id="b.ACT.3.7">
      <s id="b.ACT.3.7.1">Ngkai ree, Petrus mpokamu pale ka'ana topungku toei bona mokore-i.</s>
      <s id="b.ACT.3.7.2">Hangaa moroho-mi witi' -na.</s>
     </seg>
     <seg type="verse" id="b.ACT.3.8">
      <s id="b.ACT.3.8.1">Hangkore-i-dile mokore-e, pai' -i momako' hilou tumai.</s>
      <s id="b.ACT.3.8.2">Ngkai ree, mesua' -imi hi rala Tomi Alata'ala dohe Petrus pai' Yohanes, momako' pai' mohajo-hajo mpo'une' Alata'ala.</s>
     </seg>
     <seg type="verse" id="b.ACT.3.9">
      <s id="b.ACT.3.9.1">Wori' tauna mpohilo-i momako' pai' mpo'une' Alata'ala,</s>
     </seg>
     <seg type="verse" id="b.ACT.3.10">
      <s id="b.ACT.3.10.1">pai' ra'inca kahi'a-nami topungku to ntora merapi' hi Wobo' Ncola butu eo-na.</s>
      <s id="b.ACT.3.10.2">Uma mowo kakonce-ra pai' ka'ingu' -ra mpohilo to jadi' toe-e.</s>
     </seg>
     <seg type="verse" id="b.ACT.3.11">
      <s id="b.ACT.3.11.1">Jadi', topungku to lako' rapaka'uri' toei mpotuku' oa' -ra Petrus pai' Yohanes.</s>
      <s id="b.ACT.3.11.2">Karata-ra hi pengkawinaraa to rahanga' Pengkawinaraa Salomo, wori' tauna tumai morumpu ngkarumangkai-ra, apa' konce-ra.</s>
     </seg>
     <seg type="verse" id="b.ACT.3.12">
      <s id="b.ACT.3.12.1">Kanahilo-na Petrus tauna to wori' toera, na'uli' -raka: "Ompi' -ompi' -ku to Israel!</s>
      <s id="b.ACT.3.12.2">Napa pai' konce-koi mpohilo to jadi' tohe'i-e?</s>
      <s id="b.ACT.3.12.3">Napa to ntora nikamata-kakai?</s>
      <s id="b.ACT.3.12.4">Ba ni'uli' -koina, pai' -i momako' tauna toei-e, apa' ria baraka' -kai, ba ngkai kamoroli' nono-kai?</s>
      <s id="b.ACT.3.12.5">Uma-hawoe'!</s>
     </seg>
     <seg type="verse" id="b.ACT.3.13">
      <s id="b.ACT.3.13.1">Alata'ala to rapue' ntu'a-ta owi, to napue' Abraham, Ishak pai' Yakub, Alata'ala toe-imi to mpomobohe Batua-na, Hi'a-mi Yesus.</s>
      <s id="b.ACT.3.13.2">Yesus toei to nitonu hi topoparenta-e, pai' to nisapuaka hi Pilatus, nto'u Pilatus ke mpobahaka-i.</s>
     </seg>
     <seg type="verse" id="b.ACT.3.14">
      <s id="b.ACT.3.14.1">Moroli' pai' monoa' -i-hana, hiaa' nisapuaka-i, pai' niperapi' hi Pilatus bona nabahaka-kokoi hadua topepatehi.</s>
     </seg>
     <seg type="verse" id="b.ACT.3.15">
      <s id="b.ACT.3.15.1">Nipatehi mpu'u-imi Yesus.</s>
      <s id="b.ACT.3.15.2">Tapi' Alata'ala mpotuwu' -i nculii', apa' lawi' Yesus-mi to mpowai' katuwua' to lompe'.</s>
      <s id="b.ACT.3.15.3">Kai' toi-mi sabi' -na, apa' kihilo mata-mi-kaina katuwu' -na nculii'.</s>
     </seg>
     <seg type="verse" id="b.ACT.3.16">
      <s id="b.ACT.3.16.1">Baraka' ngkai hanga' Yesus toe-mi to mpakaroho witi' -na topungku toei-e.</s>
      <s id="b.ACT.3.16.2">Jadi', tauna to nihilo pai' to ni'inca toi, jadi' mo'uri' sabana pepangala' -na hi Yesus.</s>
      <s id="b.ACT.3.16.3">Ngkai pepangala' hi Yesus, toe pai' mo'uri' -imi hewa to nihilo moto-mi.</s>
     </seg>
     <seg type="verse" id="b.ACT.3.17">
      <s id="b.ACT.3.17.1">"Ompi' -ompi', koi' moto-mi hante pangkeni-ta to mpopatehi Yesus-e.</s>
      <s id="b.ACT.3.17.2">Aga ku'inca moto, napa to nibabehi tetu, nibabehi ngkai ka'uma-na-hawo ni'incai kalaua-na.</s>
     </seg>
     <seg type="verse" id="b.ACT.3.18">
      <s id="b.ACT.3.18.1">Aga nau' wae, ngkai napa to nibabehi tetu, madupa' -mi napa to na'uli' Alata'ala owi hante wiwi hawe'ea nabi, to mpo'uli': Magau' Topetolo' kana mporata kaparia.</s>
     </seg>
     <seg type="verse" id="b.ACT.3.20">
      <s id="b.ACT.3.20.1">Toe-mi ompi' -ompi', medea-mokoi ngkai jeko' -ni, pai' -koi mengkoru hi Pue' Ala, bona na'ampungi jeko' -ni.</s>
      <s id="b.ACT.3.20.2">Ngkai ree mpai', Pue' Ala mporohoi nono-ni, pai' nahubui tumai Yesus hi kita'.</s>
      <s id="b.ACT.3.20.3">Apa' Hi'a-mi to napakatantu ami' Alata'ala jadi' Magau' Topetolo' -ta.</s>
     </seg>
     <seg type="verse" id="b.ACT.3.21">
      <s id="b.ACT.3.21.1">Tempo toi, Yesus mo'oha' hi suruga, pai' bate tida-i hi ria, duu' -na rata mpai' tempo-na Alata'ala mpobo'ui omea, hewa to na'uli' hante wiwi nabi-nabi-na to moroli' owi.</s>
     </seg>
     <seg type="verse" id="b.ACT.3.22">
      <s id="b.ACT.3.22.1">"Ompi' -ompi', ria lolita nabi Musa owi to mpolowa Pue' Yesus, hewa toi moni-na: `Pue' Ala mpai' mpo'ongko' hadua ngkai ompi' -ni moto jadi' nabi, hewa aku' toi.</s>
      <s id="b.ACT.3.22.2">Koi' kana mpotuku' napa to na'uli' -kokoi nabi toei.</s>
     </seg>
     <seg type="verse" id="b.ACT.3.23">
      <s id="b.ACT.3.23.1">Hema to uma mpotuku' napa to na'uli' nabi toei, uma-i rapohibilai' ntodea Alata'ala, kana rahuku' mate-i.'</s>
     </seg>
     <seg type="verse" id="b.ACT.3.24">
      <s id="b.ACT.3.24.1">Nabi-nabi to mpokeni Lolita Pue' owi, ntepu'u ngkai nabi Samuel duu' rata hi nabi-nabi to rata ngkabokoa' ngkai Samuel, hawe'ea-ra mpolowa to jadi' tempo toi.</s>
     </seg>
     <seg type="verse" id="b.ACT.3.25">
      <s id="b.ACT.3.25.1">Koi' -mile ompi' to mporata rasi' to najanci Alata'ala owi hante wiwi nabi-nabi toe-e.</s>
      <s id="b.ACT.3.25.2">Koi' -mi to mporata rasi' ngkai pojanci Alata'ala hi ntu'a-ta owi.</s>
      <s id="b.ACT.3.25.3">Apa' owi Alata'ala mpo'uli' -ki Abraham hewa toi: `Ngkai muli-nu mpai', kugane' hawe'ea tauna hi dunia'.'</s>
      <s id="b.ACT.3.25.4">Hi koi' -mile ompi' kadupaa' -na pojanci toe-e!</s>
     </seg>
     <seg type="verse" id="b.ACT.3.26">
      <s id="b.ACT.3.26.1">Jadi' ompi' -ompi', toe pai' Alata'ala mpotuwu' nculii' Yesus Batua-na, pai' nahubui-i tumai lomo' -lomo' -na hi kita' to Yahudi, bona mpogane' -ta.</s>
      <s id="b.ACT.3.26.2">Pompogane' -na toe, mpomedea-ta ngkai kehi-ta to dada'a."</s>
     </seg>
    </div>
    <div type="chapter" id="b.ACT.4">
     <seg type="verse" id="b.ACT.4.1">
      <s id="b.ACT.4.1.1">Bula-ra Petrus pai' Yohanes mololita-pidi mpololitai ntodea hi Tomi Alata'ala, rata ba hangkuja dua imam pai' to Saduki hante kapala' polisi Tomi Alata'ala, tumai mpohirua' -raka.</s>
     </seg>
     <seg type="verse" id="b.ACT.4.2">
      <s id="b.ACT.4.2.1">To Saduki, uma-rana raparasaya katuwu' -ra nculii' mpai' tauna to mate.</s>
      <s id="b.ACT.4.2.2">Toe pai' moroe lia-ra mpo'epe Petrus pai' Yohanes mpotudui' ntodea katuwu' -na nculii' Yesus.</s>
      <s id="b.ACT.4.2.3">Apa' tudui' -ra toe mpakanoto katuwu' -ra nculii' tauna tomate.</s>
     </seg>
     <seg type="verse" id="b.ACT.4.3">
      <s id="b.ACT.4.3.1">Toe pai' rahoko' -ramo suro to rodua toera, pai' rapopesua' hi rala tarungku'.</s>
      <s id="b.ACT.4.3.2">Apa' neo' mobengi-mi, toe pai' rapotuhu hi ree-ramo ulu, duu' kamepulo-na.</s>
     </seg>
     <seg type="verse" id="b.ACT.4.4">
      <s id="b.ACT.4.4.1">Aga tauna to mpo'epe lolita-ra Petrus pai' Yohanes hi Tomi Alata'ala we'i, wori' -ramo to mepangala' hi Yesus, alaa-na katedoo-donihia lau-mi kawori' topetuku' -na Yesus, duu' -na lima ncobu-ramo.</s>
     </seg>
     <seg type="verse" id="b.ACT.4.5">
      <s id="b.ACT.4.5.1">Kamepulo-na, topohura agama, pangkeni to Yahudi pai' guru agama, morumpu omea-ra hi Yerusalem.</s>
     </seg>
     <seg type="verse" id="b.ACT.4.6">
      <s id="b.ACT.4.6.1">Porumpu-ra toe, hante Imam Bohe Hanas, pai' hante Kayafas, Yohanes, Aleksander pai' hante ompi' -ompi' Imam Bohe ntani' -na.</s>
     </seg>
     <seg type="verse" id="b.ACT.4.7">
      <s id="b.ACT.4.7.1">Ria-ramo omea, rapehubui-mi bona Petrus pai' Yohanes rakeni mponyanyo-ra.</s>
      <s id="b.ACT.4.7.2">Karata-ra hi ree, mepekune' -ramo topohura toera mpekune' Petrus pai' Yohanes, ra'uli': "Ngkaiapa kuasa-ni mpaka'uri' topungku tetui?</s>
      <s id="b.ACT.4.7.3">Hema to mpowai' -koi kuasa tetu?"</s>
     </seg>
     <seg type="verse" id="b.ACT.4.8">
      <s id="b.ACT.4.8.1">Nto'u toe, Petrus nakuasai Inoha' Tomoroli', pai' -i mololita, na'uli': "Tuama-tuama pangkeni ntodea pai' topohura agama!</s>
     </seg>
     <seg type="verse" id="b.ACT.4.9">
      <s id="b.ACT.4.9.1">Hewa toe lau niparesa' -kai, apa' mpotulungi-kai tauna to pungku toi-e, doko' ni'inca beiwa-kai mpaka'uri' -i.</s>
     </seg>
     <seg type="verse" id="b.ACT.4.10">
      <s id="b.ACT.4.10.1">Jadi', bona ni'inca pai' bona hawe'ea to Israel mpo'inca, tau toii mo'uri' pai' mokore hi rehe'i ngkai kuasa Yesus Kristus to Nazaret.</s>
      <s id="b.ACT.4.10.2">Yesus toei niparika', tapi' Alata'ala mpotuwu' -i nculii'.</s>
     </seg>
     <seg type="verse" id="b.ACT.4.11">
      <s id="b.ACT.4.11.1">Hi'a toe-imi to natoa' lolita Buku Tomoroli' to mpo'uli' hewa toi: `Watu to nitadi koi' topowangu tomi, watu toe lau-mi to jadi' poko parawatu.'</s>
     </seg>
     <seg type="verse" id="b.ACT.4.12">
      <s id="b.ACT.4.12.1">Uma ria ohea ntani' -na mporata kalompea' ngkai Alata'ala, muntu' Yesus-wadi.</s>
      <s id="b.ACT.4.12.2">Apa' hi humalili' dunia', uma ria haduaa tau ntani' -na, muntu' Yesus-wadi to naparia Alata'ala hi manusia', Hi'a-wadi to mokuasa mpohore-ta ngkai huku' jeko' -ta."</s>
     </seg>
     <seg type="verse" id="b.ACT.4.13">
      <s id="b.ACT.4.13.1">Konce topohura toera mpo'epe Petrus pai' Yohanes mololita hante uma ria kakoo-koroa' -ra, apa' Petrus pai' Yohanes toera, tau biasa-ra-wadi to uma mosikola molangko.</s>
      <s id="b.ACT.4.13.2">Pai' rapelence-ra, kahira' -nami wengi tauna to mpotuku' Yesus.</s>
     </seg>
     <seg type="verse" id="b.ACT.4.14">
      <s id="b.ACT.4.14.1">Aga topohura toera, uma-ra daho' mebaro.</s>
      <s id="b.ACT.4.14.2">Apa' topungku to rapaka'uri' toei, ria wo'o-i-hawo hi ree mokore dohe-ra Petrus pai' Yohanes.</s>
     </seg>
     <seg type="verse" id="b.ACT.4.15">
      <s id="b.ACT.4.15.1">Toe pai' rapopalai-ra ulu suro Pue' Yesus toera ngkai porumpua-ra, pai' -ra mohawa',</s>
     </seg>
     <seg type="verse" id="b.ACT.4.16">
      <s id="b.ACT.4.16.1">ra'uli': "Tapopai-ramo to rodua toera?</s>
      <s id="b.ACT.4.16.2">Apa' hawe'ea tauna hi Yerusalem mpo'inca kahira' -na to mpobabehi tanda mekoncehi to bohe toe.</s>
      <s id="b.ACT.4.16.3">Hiaa' uma wo'o ma'ala tasapu.</s>
     </seg>
     <seg type="verse" id="b.ACT.4.17">
      <s id="b.ACT.4.17.1">Aga bona neo' hobo' tauna mpo'epe tudui' -ra, agina ta'ekahi-ra pai' tatagi-ra bona neo' -pi rajojo mpotudui' hema-hema mpokahangai' Yesus."</s>
     </seg>
     <seg type="verse" id="b.ACT.4.18">
      <s id="b.ACT.4.18.1">Jadi' oti toe, rakio' nculii' wo'o-ramo Petrus pai' Yohanes mesua', pai' ra'uli' -raka: "Kitagi mpu'u-koie', neo' -pi metudui' ba mpokahangai' hanga' Yesus!"</s>
     </seg>
     <seg type="verse" id="b.ACT.4.19">
      <s id="b.ACT.4.19.1">Ra'uli' Petrus pai' Yohanes: "Pekiri moto-koi, to'uma to napokono Alata'ala: mpotuku' hawa' -ni koi', ba mpotuku' hawa' Alata'ala-di.</s>
     </seg>
     <seg type="verse" id="b.ACT.4.20">
      <s id="b.ACT.4.20.1">Ane kai' -kaina, uma ma'ala kipento'oi mpololita napa to kihilo pai' to ki'epe-mi."</s>
     </seg>
     <seg type="verse" id="b.ACT.4.21">
      <s id="b.ACT.4.21.1">Ngkai ree, hangkedi' kamoroe-ra topohura toera mpokaroe Petrus pai' Yohanes.</s>
      <s id="b.ACT.4.21.2">Tapi' ka'omea-na rabahaka moto-ra, apa' uma ria ohea mpohuku' -ra.</s>
      <s id="b.ACT.4.21.3">Apa' hawe'ea ntodea mpo'une' Alata'ala sabana tanda mekoncehi to rababehi toe.</s>
     </seg>
     <seg type="verse" id="b.ACT.4.22">
      <s id="b.ACT.4.22.1">Apa' tauna to rapaka'uri' toei, umuru-na opo' mpulu' mpae labi-mi.</s>
     </seg>
     <seg type="verse" id="b.ACT.4.23">
      <s id="b.ACT.4.23.1">Ka'oti-na Petrus pai' Yohanes rabahaka, hilou-ramo mpohirua' -raka doo-ra, pai' ralolita napa to ra'uli' -raka imam pangkeni pai' pangkeni to Yahudi ntani' -na.</s>
     </seg>
     <seg type="verse" id="b.ACT.4.24">
      <s id="b.ACT.4.24.1">Kara'epe-na doo-ra lolita tohe'e, mekakae-ramo hangkaa-ngkania hi Alata'ala, ra'uli': "Pue', Iko to mpajadi' langi', dunia' pai' tahi' hante hawe'ea ihi' -na.</s>
     </seg>
     <seg type="verse" id="b.ACT.4.25">
      <s id="b.ACT.4.25.1">Iko to mpopolibu' ntu'a-kai owi, Magau' Daud.</s>
      <s id="b.ACT.4.25.2">Apa' Daud batua-nu, pai' bula-na nakuasai Inoha' Tomoroli', lolita-na mpolowa ami' -mi pe'ewa hawe'ea tauna mpo'ewa Pue' Yesus.</s>
      <s id="b.ACT.4.25.3">Na'uli' hewa toi: `Napa-di pai' moroe rahi-ra tauna to bela-ra to Yahudi-e?</s>
      <s id="b.ACT.4.25.4">Pai' napa wo'o-di pai' ntodea mohawa' doko' mpo'ewa Pue' Ala?</s>
      <s id="b.ACT.4.25.5">Uma ria tuju-na hawa' -ra toe.</s>
     </seg>
     <seg type="verse" id="b.ACT.4.26">
      <s id="b.ACT.4.26.1">Magau' -magau' hi dunia', ngasa' -ramo.</s>
      <s id="b.ACT.4.26.2">Pai' hawe'ea topohawa', hintuwu' -ra doko' mpo'ewa Pue' Ala pai' Magau' Topetolo' to napelihi-mi.'</s>
     </seg>
     <seg type="verse" id="b.ACT.4.27">
      <s id="b.ACT.4.27.1">O Pue', lolita Daud tohe'e madupa' mpu'u-mi.</s>
      <s id="b.ACT.4.27.2">Apa' hi rala ngata toi wengi, hintuwu' mpu'u-ramo Magau' Herodes Antipas pai' Pontius Pilatus, hante ntodea to Yahudi pai' tauna to bela-ra to Yahudi wo'o.</s>
      <s id="b.ACT.4.27.3">Kahintuwua' -ra toe, doko' mpo'ewa Yesus, Batua-nu to Moroli' to nupelihi jadi' Magau' Topetolo'.</s>
     </seg>
     <seg type="verse" id="b.ACT.4.28">
      <s id="b.ACT.4.28.1">Mohawa' -ra toe, mpopatehi Yesus.</s>
      <s id="b.ACT.4.28.2">Ntaa' to rababehi toe mpopadupa' napa to oti nupakatantu ami' -midi!</s>
      <s id="b.ACT.4.28.3">Hawe'ea tohe'e madupa' -mi ntuku' kuasa pai' konoa-nu moto Pue'.</s>
     </seg>
     <seg type="verse" id="b.ACT.4.29">
      <s id="b.ACT.4.29.1">"Wae lau Pue', epe-mi libu' -ra mpongasai' -kai!</s>
      <s id="b.ACT.4.29.2">Toe pai' merapi' -makai hi Pue', kai' batua-nu tohe'i, wai' -kai karohoa bona daho' -kai mpohowa' Lolita-nu.</s>
     </seg>
     <seg type="verse" id="b.ACT.4.30">
      <s id="b.ACT.4.30.1">Popohiloi-ra kuasa-nu Pue', bona tauna to mohaki' ma'ala kipaka'uri', pai' tanda mekoncehi pai' anu mobaraka' ma'ala kibabehi hante kuasa Yesus, Batua-nu to Moroli'."</s>
     </seg>
     <seg type="verse" id="b.ACT.4.31">
      <s id="b.ACT.4.31.1">Ka'oti-ra mosampaya hewa toe, kamoduja-nami tomi porumpua-ra, pai' hawe'ea-ra nakuasai Inoha' Tomoroli'.</s>
      <s id="b.ACT.4.31.2">Ngkai ree, daho' mpu'u-ramo mpoparata Lolita Alata'ala hi ntodea.</s>
     </seg>
     <seg type="verse" id="b.ACT.4.32">
      <s id="b.ACT.4.32.1">Hawe'ea topepangala' hi Yesus, tuwu' hintuwu' pai' hanono lau-ra-damo.</s>
      <s id="b.ACT.4.32.2">Uma ria haduaa to mpo'uli': "Tohe'i anu-ku moto-kuwo."</s>
      <s id="b.ACT.4.32.3">Hawe'ea to ria hi hira' rapodulua hangkaa-ngkania.</s>
     </seg>
     <seg type="verse" id="b.ACT.4.33">
      <s id="b.ACT.4.33.1">Suro Pue' Yesus ntora mpo'uli' posabi' -ra katuwu' -na nculii' Pue' Yesus, pai' uma mowo kamobaraka' -na lolita-ra.</s>
      <s id="b.ACT.4.33.2">Pai' Alata'ala mpogane' -ra omea hante pegane' to bohe lia.</s>
     </seg>
     <seg type="verse" id="b.ACT.4.34">
      <s id="b.ACT.4.34.1">Uma ria haduaa topetuku' Yesus to nakakurai'.</s>
      <s id="b.ACT.4.34.2">Apa' pontu-na, ria-ra to mpobalu' tana' -ra ba tomi-ra,</s>
     </seg>
     <seg type="verse" id="b.ACT.4.35">
      <s id="b.ACT.4.35.1">pai' doi oli-na rakeni hilou ratonu hi suro Pue' Yesus.</s>
      <s id="b.ACT.4.35.2">Doi tohe'e rabagi hi hema-hema to ria kaparaluua-na.</s>
     </seg>
     <seg type="verse" id="b.ACT.4.37">
      <s id="b.ACT.4.37.1">Wae wo'o-hawo to nababehi Yusuf.</s>
      <s id="b.ACT.4.37.2">Napobalu' tana' -na, pai' doi oli tana' -na natonu-raka suro Pue' Yesus.</s>
      <s id="b.ACT.4.37.3">Yusuf toei hadua to Lewi ngkai tana' Siprus.</s>
      <s id="b.ACT.4.37.4">Suro Pue' Yesus mpohanga' wo'o-i Barnabas.</s>
      <s id="b.ACT.4.37.5">Batua-na: to mporohoi nono.</s>
     </seg>
    </div>
    <div type="chapter" id="b.ACT.5">
     <seg type="verse" id="b.ACT.5.1">
      <s id="b.ACT.5.1.1">Ria wo'o hadua tomane, hanga' -na Ananias, hante tobine-na to rahanga' Safira.</s>
      <s id="b.ACT.5.1.2">Ananias toei, mpobalu' wo'o-i-hawo tana' -na.</s>
     </seg>
     <seg type="verse" id="b.ACT.5.2">
      <s id="b.ACT.5.2.1">Hantongo' doi oli tana' -na toe natonu hi suro Pue' Yesus, na'uli': "Oi-mi omea doi oli tana' -ku."</s>
      <s id="b.ACT.5.2.2">Ntaa' natimamahi moto-di-hana hantongo' -e.</s>
      <s id="b.ACT.5.2.3">Babehia-na toe, kahibaliaa-ra hira' hancamoko.</s>
     </seg>
     <seg type="verse" id="b.ACT.5.3">
      <s id="b.ACT.5.3.1">Na'uli' Petrus mpo'uli' -ki Ananias: "Napa-di-kona pai' nupelele' Magau' Anudaa' mpokuasai nono-nue, doko' mpakawa' Inoha' Tomoroli' -e?</s>
      <s id="b.ACT.5.3.2">Nu'uli' doi oli tana' -nu nutonu omea-mi, ntaa' nutimamahi moto-di-kona hantongo' -e!</s>
     </seg>
     <seg type="verse" id="b.ACT.5.4">
      <s id="b.ACT.5.4.1">Kako'ia-na nupobalu' tana' tetu, iko moto-kowo pue' -na.</s>
      <s id="b.ACT.5.4.2">Pai' ka'oti-na wo'o nupobalu', oli-na bate-na iko moto-kowo pue' -na.</s>
      <s id="b.ACT.5.4.3">Jadi', napa-di pai' ria patuju nono-nu mpobabehi hewa tetu-e?</s>
      <s id="b.ACT.5.4.4">Bela kai' toi to nupakawa'.</s>
      <s id="b.ACT.5.4.5">Alata'ala-hana to nupakawa'!"</s>
     </seg>
     <seg type="verse" id="b.ACT.5.5">
      <s id="b.ACT.5.5.1">Kana'epe-na Ananias lolita Petrus toe, modungka ncorobaa-imi kaliliu mate.</s>
      <s id="b.ACT.5.5.2">Hawe'ea tauna to mpo'epe to jadi' toe, uma mowo eka' -ra.</s>
     </seg>
     <seg type="verse" id="b.ACT.5.6">
      <s id="b.ACT.5.6.1">Ngkai ree, ba hangkuja dua tomane mpoputu' woto-na Ananias, pai' rakeni hilou ratana.</s>
     </seg>
     <seg type="verse" id="b.ACT.5.7">
      <s id="b.ACT.5.7.1">Ba ria nte tolu jaa ngkai ree, rata wo'o-imi-hawo tobine-na Ananias hi Petrus.</s>
      <s id="b.ACT.5.7.2">Aga uma-hawo na'incai napa to jadi' we'i.</s>
     </seg>
     <seg type="verse" id="b.ACT.5.8">
      <s id="b.ACT.5.8.1">Na'uli' Petrus mpo'uli' -ki: "Uli' -ka pe', tana' -ni to nipobalu' -e, ba tohe'i omea mpu'u-mi oli-nae?"</s>
      <s id="b.ACT.5.8.2">Na'uli' Safira: "Io', tetu mpu'u-mi omea."</s>
     </seg>
     <seg type="verse" id="b.ACT.5.9">
      <s id="b.ACT.5.9.1">Na'uli' Petrus: "Napa pai' hibalia nono-ni koi' hancamoko, doko' mpemai-mai roe-na Inoha' Pue'?</s>
      <s id="b.ACT.5.9.2">Hilo-dile!</s>
      <s id="b.ACT.5.9.3">Tauna to lako' oti mpotana tomane-nuele, etu-ramo hi wobo'.</s>
      <s id="b.ACT.5.9.4">Iko wo'o mpai' rakeni hilou ratana."</s>
     </seg>
     <seg type="verse" id="b.ACT.5.10">
      <s id="b.ACT.5.10.1">Kana'epe-na lolita Petrus toe, kamodungka-na wo'o-mi-hawo kaliliu mate.</s>
      <s id="b.ACT.5.10.2">Karata-ra tauna to muli' mpotana Ananias, rahilo-rawo mate wo'o-imi-hawo tobine-na.</s>
      <s id="b.ACT.5.10.3">Kara'ongko' -na wo'o-mi-hawo hilou ratana ncori daeo' tomane-na.</s>
     </seg>
     <seg type="verse" id="b.ACT.5.11">
      <s id="b.ACT.5.11.1">Ngkai ree, hawe'ea topepangala' hi Pue' Yesus to mo'oha' hi ree pai' tau ntani' -na wo'o, me'eka' lia-ramo mpo'epe to jadi' toe.</s>
     </seg>
     <seg type="verse" id="b.ACT.5.12">
      <s id="b.ACT.5.12.1">Wori' tanda mekoncehi pai' anu mobaraka' to rababehi suro Pue' Yesus hi mata ntodea.</s>
      <s id="b.ACT.5.12.2">Hawe'ea tauna to mepangala' hi Pue' Yesus, hanono lau-ra-damo morumpu hi Pengkawinaraa Salomo to hi Tomi Alata'ala.</s>
     </seg>
     <seg type="verse" id="b.ACT.5.13">
      <s id="b.ACT.5.13.1">Tauna to uma mepangala' hi Yesus, uma-ra daho' morumpu dohe-ra.</s>
      <s id="b.ACT.5.13.2">Aga nau' wae, hawe'ea topepangala' rabila' ntodea.</s>
     </seg>
     <seg type="verse" id="b.ACT.5.14">
      <s id="b.ACT.5.14.1">Kahaa-haea kawoo-woria' tauna to mepangala' hi Pue' Yesus, lompe' tomane lompe' tobine.</s>
     </seg>
     <seg type="verse" id="b.ACT.5.15">
      <s id="b.ACT.5.15.1">Wori' tanda mekoncehi to rababehi suro Pue' Yesus, alaa-na wori' topeda' rakeni ntali ali' -ra, rapopoturu hi wiwi' ohea.</s>
      <s id="b.ACT.5.15.2">Apa' rasarumaka ane liu-ipi mpai' Petrus hi ree, nau' ba kampa' kao' -na bela hi woto-ra, mo'uri' -ra.</s>
     </seg>
     <seg type="verse" id="b.ACT.5.16">
      <s id="b.ACT.5.16.1">Jadi', mo'iko-ra-damo tauna ngkai ngata-ngata to mohu', hilou hi ngata Yerusalem mpokeni ompi' -ra to peda' pai' tauna to napesuai' seta.</s>
      <s id="b.ACT.5.16.2">Hawe'ea-ra rapaka'uri'.</s>
     </seg>
     <seg type="verse" id="b.ACT.5.17">
      <s id="b.ACT.5.17.1">Nto'u toe, Imam Bohe hante doo-doo-na to mpotuku' tudui' to Saduki, mohingi' -ramo hi suro Pue' Yesus.</s>
      <s id="b.ACT.5.17.2">Toe pai' ratepu'u-mi mpobalinai' -ra.</s>
     </seg>
     <seg type="verse" id="b.ACT.5.18">
      <s id="b.ACT.5.18.1">Suro Pue' Yesus toera rahoko' pai' rapotuhu hi rala tarungku' ngata.</s>
     </seg>
     <seg type="verse" id="b.ACT.5.19">
      <s id="b.ACT.5.19.1">Ngkabengia toe, hadua mala'eka Pue' mpobea wobo' tarungku' pai' nakeni-ra hilou hi mali-na.</s>
      <s id="b.ACT.5.19.2">Na'uli' mala'eka toei mpo'uli' -raka:</s>
     </seg>
     <seg type="verse" id="b.ACT.5.20">
      <s id="b.ACT.5.20.1">"Hilou-mokoi mokore hi Tomi Alata'ala, mpoparata hi ntodea hawe'ea lolita to mpowai' katuwua' to bo'u tetu."</s>
     </seg>
     <seg type="verse" id="b.ACT.5.21">
      <s id="b.ACT.5.21.1">Jadi', mepupulo ngkii, hilou mpu'u-ramo hi Tomi Alata'ala pai' -ra mpotudui' ntodea.</s>
      <s id="b.ACT.5.21.2">Nto'u toe wo'o, Imam Bohe pai' doo-na mpokio' hawe'ea pangkeni to Yahudi morumpu mpobabehi porumpua bohe agama Yahudi.</s>
      <s id="b.ACT.5.21.3">Ria-ramo omea, ra'uli' mpo'uli' -raka topobago-ra: "Hilou-mokoi hi tarungku' mpo'ala' suro Pue' Yesus toera ria, pai' keni-ra tumai."</s>
     </seg>
     <seg type="verse" id="b.ACT.5.22">
      <s id="b.ACT.5.22.1">Hilou mpu'u-ramo to rapahawa' toera.</s>
      <s id="b.ACT.5.22.2">Ntaa' karata-ra hi tarungku', uma-rapa ria raratai.</s>
      <s id="b.ACT.5.22.3">Nculii' -ramo hilou hi topohura, ra'uli':</s>
     </seg>
     <seg type="verse" id="b.ACT.5.23">
      <s id="b.ACT.5.23.1">"Kihilo-kaiwo wobo' tarungku' bate-na moto tehohoki piri.</s>
      <s id="b.ACT.5.23.2">Pai' polisi topojaga bate-ra moto mpojaga wobo'.</s>
      <s id="b.ACT.5.23.3">Kibea-kaiwo wobo', uma ria haduaa tauna kiratai hi rala-na!"</s>
     </seg>
     <seg type="verse" id="b.ACT.5.24">
      <s id="b.ACT.5.24.1">Kara'epe-na toe, ingu' -ramo kapala' polisi Tomi Alata'ala hante imam pangkeni, ba napa to jadi' hi suro toera.</s>
      <s id="b.ACT.5.24.2">Pai' koro' wo'o-ra, ba napa-di mpai' to jadi'.</s>
     </seg>
     <seg type="verse" id="b.ACT.5.25">
      <s id="b.ACT.5.25.1">Ngkai ree, rata hadua tauna mpo'uli' -raka: "Epe-koi pe'!</s>
      <s id="b.ACT.5.25.2">Tauna to nitarungku' -ele ngone, oe moto-ra-hana ria, mpotudui' ntodea hi Tomi Alata'ala!"</s>
     </seg>
     <seg type="verse" id="b.ACT.5.26">
      <s id="b.ACT.5.26.1">Kahilou-rami kapala' polisi hante doo-na hi Tomi Alata'ala, mpo'ala' -ra suro toera.</s>
      <s id="b.ACT.5.26.2">Aga uma-ra raweba', rapelompehi mpu'u mpobawai-ra, apa' me'eka' -ra hi ntodea, nee-neo' mpai' hira' lau to rakahurui, alaa-na ntodea mpopana' -ra hante watu.</s>
     </seg>
     <seg type="verse" id="b.ACT.5.27">
      <s id="b.ACT.5.27.1">Jadi', rakeni-ramo suro toera hilou pai' -ra rabua' hi topohura.</s>
      <s id="b.ACT.5.27.2">Imam Bohe mpoparesa' -ra, na'uli':</s>
     </seg>
     <seg type="verse" id="b.ACT.5.28">
      <s id="b.ACT.5.28.1">"Kitaa-tagi-mokoi wengi, neo' -pi metudui' mpokahangai' hanga' -na Yesus.</s>
      <s id="b.ACT.5.28.2">Hilo pe' to nibabehi-e!</s>
      <s id="b.ACT.5.28.3">Hobo' lau-mi ihi' ngata Yerusalem mpo'epe tudui' -ni tetu!</s>
      <s id="b.ACT.5.28.4">Ba kai' lau-mi to nirai' to masala' hi karapatehi-na tau tetui."</s>
     </seg>
     <seg type="verse" id="b.ACT.5.29">
      <s id="b.ACT.5.29.1">Ratompoi' Petrus hante suro Pue' Yesus ntani' -na, ra'uli': "Kai' bate-na mpotuku' hawa' Alata'ala, bela hawa' manusia'.</s>
     </seg>
     <seg type="verse" id="b.ACT.5.30">
      <s id="b.ACT.5.30.1">Yesus toe-e nipatehi-i-koina, nipaku' hi kaju parika'.</s>
      <s id="b.ACT.5.30.2">Aga Alata'ala to rapue' ntu'a-ta owi mpotuwu' nculii' -imi</s>
     </seg>
     <seg type="verse" id="b.ACT.5.31">
      <s id="b.ACT.5.31.1">pai' na'ongko' -imi napopohura hi mali ngka'ana-na, pai' napajadi' -i Pangkeni pai' Magau' Tompohore-ta ngkai huku' jeko' -ta, bona kita' to Israel medea ngkai jeko' -ta pai' mporata ampu.</s>
     </seg>
     <seg type="verse" id="b.ACT.5.32">
      <s id="b.ACT.5.32.1">Kai' toi-mi to mposabii' hawe'ea toe, kai' hante Inoha' Tomoroli' wo'o to napewai' Alata'ala hi hema-hema to mengkoru hi hawa' -na."</s>
     </seg>
     <seg type="verse" id="b.ACT.5.33">
      <s id="b.ACT.5.33.1">Kara'epe-na topohura lolita-ra toe, gigi-mi nono-ra, pai' doko' rapatehi-ra.</s>
     </seg>
     <seg type="verse" id="b.ACT.5.34">
      <s id="b.ACT.5.34.1">Tapi' ria hadua ngkai olo' -ra to rahanga' Gamaliel.</s>
      <s id="b.ACT.5.34.2">Gamaliel toei, hadua to Parisi pai' guru agama to rabila' hawe'ea tauna.</s>
      <s id="b.ACT.5.34.3">Mokore-imi mpohubui tauna ngkeni-ra suro toera hilou hi mali-na hampai'.</s>
     </seg>
     <seg type="verse" id="b.ACT.5.35">
      <s id="b.ACT.5.35.1">Oti toe, pai' na'uli' -raka topohura: "Ompi' -ompi' -ku to Israel!</s>
      <s id="b.ACT.5.35.2">Penonoi lompe' -koi, ba napa to doko' nibabehi hi tauna tohe'i-era.</s>
     </seg>
     <seg type="verse" id="b.ACT.5.36">
      <s id="b.ACT.5.36.1">Apa' ba hangkuja mpae to liu, ria hadua tomane to rahanga' Teudas.</s>
      <s id="b.ACT.5.36.2">Mpo'uli' -i, hi'a tauna to mobaraka'.</s>
      <s id="b.ACT.5.36.3">Wori' tauna mpotuku' -i, ba ria-ra nte opo' atu.</s>
      <s id="b.ACT.5.36.4">Tapi' ka'omea-na mate rapatehi moto-i, pai' topetuku' -na pagaa' -gaa' -ramo, alaa-na uma-pi kaliliu patuju-ra.</s>
     </seg>
     <seg type="verse" id="b.ACT.5.37">
      <s id="b.ACT.5.37.1">Hangkani wo'o, nto'u sensus, ria wo'o hadua to Galilea, hanga' -na Yudas.</s>
      <s id="b.ACT.5.37.2">Hi'a wo'o mpakeni wori' tauna mpo'ewa topoparenta.</s>
      <s id="b.ACT.5.37.3">Aga rapatehi wo'o-i-hawo, pai' topetuku' -na pagaa' -gaa' wo'o-wadi.</s>
     </seg>
     <seg type="verse" id="b.ACT.5.38">
      <s id="b.ACT.5.38.1">Jadi' ompi' -ompi', toi-ka lolita-ku: neo' tapopai-pai topetuku' Yesus toera lou.</s>
      <s id="b.ACT.5.38.2">Pelele' moto-ra-rawo.</s>
      <s id="b.ACT.5.38.3">Apa' ane ngkai manusia' wadi-hawo tudui' pai' patuju-ra, mogero moto-hawo mpai'.</s>
     </seg>
     <seg type="verse" id="b.ACT.5.39">
      <s id="b.ACT.5.39.1">Tapi' ane ngkai Alata'ala mpu'u-di tudui' -rae, uma-rale ma'ala tadagi-e.</s>
      <s id="b.ACT.5.39.2">Apa' ane hewa toe-ko-koina, lence-na mpo'ewa Alata'ala lau-tamo."</s>
      <s id="b.ACT.5.39.3">Jadi', lolita Gamaliel toe ratarima mpu'u-mi topohura.</s>
     </seg>
     <seg type="verse" id="b.ACT.5.40">
      <s id="b.ACT.5.40.1">Ngkai ree, rakio' nculii' -ramo suro Pue' Yesus, pai' -ra raweba'.</s>
      <s id="b.ACT.5.40.2">Ra'uli' -raka: "Neo' -pi nitudui' tauna mpokahangai' hanga' Yesus!"</s>
      <s id="b.ACT.5.40.3">Pai' oti toe, rabahaka-ramo.</s>
     </seg>
     <seg type="verse" id="b.ACT.5.41">
      <s id="b.ACT.5.41.1">Malai-ramo suro toera ngkai porumpua.</s>
      <s id="b.ACT.5.41.2">Goe' -ra, ra'uli': "Marasi' -ta apa' Alata'ala mpopelihi-ta bona rabalinai' pai' raruge' sabana petuku' -ta hi Yesus."</s>
     </seg>
     <seg type="verse" id="b.ACT.5.42">
      <s id="b.ACT.5.42.1">Butu eo-na hi Tomi Alata'ala ba hi tomi ntani' -na, uma ria kaputua-ra mpotudui' tauna Kareba Lompe', Kayesus-na Magau' Topetolo'.</s>
     </seg>
    </div>
    <div type="chapter" id="b.ACT.6">
     <seg type="verse" id="b.ACT.6.1">
      <s id="b.ACT.6.1.1">Kahaa-haea kawoo-woria' -mi tauna to mpotuku' Yesus.</s>
      <s id="b.ACT.6.1.2">Lomo' -lomo' -na, topetuku' Yesus paka' to Yahudi.</s>
      <s id="b.ACT.6.1.3">Aga to hantongo' -ra mobasa Yunani, pai' to hantongo' wo'o mobasa Yahudi moto-ra.</s>
      <s id="b.ACT.6.1.4">Nto'u toe, ngkunuti-ramo topetuku' Yesus to mobasa Yunani, mpongkunutii doo-ra to mobasa Yahudi, ra'uli': "Tobine-kai to balu, uma raratai bagia to rabagi butu eo-na hi to mpe'ahii'."</s>
     </seg>
     <seg type="verse" id="b.ACT.6.2">
      <s id="b.ACT.6.2.1">Toe pai' suro Pue' Yesus to hampulu' rodua mpokio' hawe'ea topetuku' Yesus bona morumpu, pai' ra'uli' -raka: "Uma-hawo lompe' ane kai' mpo'urusi pompobagi koni', apa' uma mpai' hono' loga-kai mpokeni Lolita Alata'ala.</s>
     </seg>
     <seg type="verse" id="b.ACT.6.3">
      <s id="b.ACT.6.3.1">Jadi' ompi' -ompi', agina tapelihi ngkai laintongo' -ta tau pitu to lompe' po'ingku-ra, to nakuasai Inoha' Tomoroli' pai' to monoto nono-ra, bona hira' -mi to kiwai' bago mpo'urusi kara-kara pongkoni' toe.</s>
     </seg>
     <seg type="verse" id="b.ACT.6.4">
      <s id="b.ACT.6.4.1">Apa' pobago-kai kai' to poko-na mpu'u, mosampaya pai' mpokeni Lolita Alata'ala."</s>
     </seg>
     <seg type="verse" id="b.ACT.6.5">
      <s id="b.ACT.6.5.1">Lolita suro toera rapo'io' -mi omea.</s>
      <s id="b.ACT.6.5.2">Toe pai' mpopelihi-ramo Stefanus, to mepangala' mpu'u hi Pue' Yesus pai' to nakuasai Inoha' Tomoroli'.</s>
      <s id="b.ACT.6.5.3">Rapelihi wo'o: Filipus, Prokhorus, Nikanor, Timon, Parmenas pai' Nikolaus to Antiokhia.</s>
      <s id="b.ACT.6.5.4">Nikolaus toei, bela-i to Yahudi, aga mesua' -imi hi agama Yahudi.</s>
     </seg>
     <seg type="verse" id="b.ACT.6.6">
      <s id="b.ACT.6.6.1">To pitu toera rakeni hilou hi suro Pue' Yesus, pai' suro toera mpojama woo' -ra pai' mosampaya merapi' bona Pue' mpogane' -ra.</s>
     </seg>
     <seg type="verse" id="b.ACT.6.7">
      <s id="b.ACT.6.7.1">Jadi', ngkai toe-mi pai' kawoo-woria' tauna to mpo'epe Lolita Alata'ala.</s>
      <s id="b.ACT.6.7.2">Pai' katedoo-donihia-mi kawori' topetuku' Yesus hi Yerusalem.</s>
      <s id="b.ACT.6.7.3">Imam-imam moto wo'o, wori' -ramo to mepangala' pai' mengkoru hi Pue' Yesus.</s>
     </seg>
     <seg type="verse" id="b.ACT.6.8">
      <s id="b.ACT.6.8.1">Ane Stefanus, Alata'ala mpogane' mpu'u-i, nawai' -i kuasa mpobabehi wori' tanda mekoncehi to mpopohiloi kabaraka' -na Alata'ala hi ntodea.</s>
     </seg>
     <seg type="verse" id="b.ACT.6.9">
      <s id="b.ACT.6.9.1">Aga ria wo'o-ra to mposapuaka.</s>
      <s id="b.ACT.6.9.2">Tomesapuaka toera, anggota tomi posampayaa to rahanga' Tomi Libertini (batua-na: tomi tauna to rabahaka ngkai karapobatuaa-ra).</s>
      <s id="b.ACT.6.9.3">Anggota tomi posampayaa toe, to Yahudi to ngkai ngata Kirene pai' Aleksandria.</s>
      <s id="b.ACT.6.9.4">Hira' toe hante to Yahudi ngkai tana' Kilikia pai' Asia mpomehono' -ki Stefanus.</s>
     </seg>
     <seg type="verse" id="b.ACT.6.10">
      <s id="b.ACT.6.10.1">Aga uma-ra hompe mpotompoi' lolita Stefanus, apa' Inoha' Pue' Ala mpowai' -i kanotoa nono mololita.</s>
     </seg>
     <seg type="verse" id="b.ACT.6.11">
      <s id="b.ACT.6.11.1">Toe pai' ba hangkuja dua tauna rawai' doi, bona hira' mpobabehi lolita boa' mpobalihi Stefanus, ra'uli': "Ki'epe-i-kaina mporuge' Atura Musa pai' mpokedi' Alata'ala!"</s>
     </seg>
     <seg type="verse" id="b.ACT.6.12">
      <s id="b.ACT.6.12.1">Ngkai ree, mpo'ukei' -ra ntodea hante pangkeni to Yahudi pai' guru agama, bona moroe-ra hi Stefanus.</s>
      <s id="b.ACT.6.12.2">Kahilou-rami mpohoko' -i pai' rakeni hi topohura agama.</s>
     </seg>
     <seg type="verse" id="b.ACT.6.13">
      <s id="b.ACT.6.13.1">Karata-ra hi ree, rapope'onga wo'o-ramo-rawo to tungkai' mosabi' boa'.</s>
      <s id="b.ACT.6.13.2">Ra'uli' sabi' boa' toera: "Tau tohe'ii ntora mporuge' Tomi Alata'ala pai' mporuge' Atura Musa!</s>
     </seg>
     <seg type="verse" id="b.ACT.6.14">
      <s id="b.ACT.6.14.1">Ki'epe-i mololita mpo'uli': Yesus to Nazaret toe mpogero mpai' Tomi Alata'ala pai' mpobalii' hawe'ea ada to tapososora ngkai nabi Musa."</s>
     </seg>
     <seg type="verse" id="b.ACT.6.15">
      <s id="b.ACT.6.15.1">Mpo'epe toe, hawe'ea topohura mponaa Stefanus.</s>
      <s id="b.ACT.6.15.2">Rahilo-rawo, lio-na hewa lio mala'eka.</s>
     </seg>
    </div>
    <div type="chapter" id="b.ACT.7">
     <seg type="verse" id="b.ACT.7.1">
      <s id="b.ACT.7.1.1">Mepekune' Imam Bohe hi Stefanus, na'uli': "Makono mpu'u hewa to ra'uli' bali' -nu toera-e?"</s>
     </seg>
     <seg type="verse" id="b.ACT.7.2">
      <s id="b.ACT.7.2.1">Na'uli' Stefanus: "Ompi' -ompi', tuama-tuama!</s>
      <s id="b.ACT.7.2.2">Pe'epei-ka-kuwo ulu lolita-ku!</s>
      <s id="b.ACT.7.2.3">Owi, nto'u ntu'a-ta Abraham hi tana' Mesopotamia-pidi, kako'ia-na mentoli tumai hi ngata Haran, Alata'ala to bohe kabaraka' -na mehupa' hi ntu'a-ta toei,</s>
     </seg>
     <seg type="verse" id="b.ACT.7.3">
      <s id="b.ACT.7.3.1">na'uli' -ki: `Palahii ngata-nu pai' ompi' -nu.</s>
      <s id="b.ACT.7.3.2">Hilou-ko hi ngata to kutudo' -koko mpai'.'</s>
     </seg>
     <seg type="verse" id="b.ACT.7.4">
      <s id="b.ACT.7.4.1">Toe pai' napalahii mpu'u-mi tana' -ra to Kasdim tumai hi ngata Haran.</s>
      <s id="b.ACT.7.4.2">Hi ngata Haran toe, tuama-na Abraham mate-mi.</s>
      <s id="b.ACT.7.4.3">Pai' oti toe, Alata'ala mpopentoli wo'o-imi Abraham tumai hi tana' tohe'i, to tapo'ohai' -mi tempo toi-e.</s>
     </seg>
     <seg type="verse" id="b.ACT.7.5">
      <s id="b.ACT.7.5.1">Nto'u toe, Alata'ala uma mpowai' tana' toi hi Abraham, nau' hampotomia.</s>
      <s id="b.ACT.7.5.2">Sampale-di, Alata'ala mojanci hi Abraham, na'uli': `Tana' tohe'i mpai' kuwai' -koko, duu' rata hi muli-muli-nu.'</s>
      <s id="b.ACT.7.5.3">Hiaa' nto'u toe, ko'ia-hawo ria ana' -na.</s>
     </seg>
     <seg type="verse" id="b.ACT.7.6">
      <s id="b.ACT.7.6.1">Aga Alata'ala mpo'uli' -ki Abraham hewa toi: `Muli-nu mpai' mesowo' hi ngata doo.</s>
      <s id="b.ACT.7.6.2">Pue' ngata toera mpai' mpobatua-ra pai' mpobalinai' -ra hante makanca rala-na opo' atu mpae.</s>
     </seg>
     <seg type="verse" id="b.ACT.7.7">
      <s id="b.ACT.7.7.1">Tapi' oti toe, Aku' moto mpohuku' pue' ngata to mpobatua muli-nu toera, pai' lako' malai-rada ngkai tana' tetu, tumai mpopue' -a hi tana' tohe'i.'</s>
      <s id="b.ACT.7.7.2">Wae-mi lolita-na Alata'ala hi Abraham.</s>
     </seg>
     <seg type="verse" id="b.ACT.7.8">
      <s id="b.ACT.7.8.1">Oti toe, Alata'ala mpobabehi pojanci posidaia' -na hante Abraham, pai' nahubui bona Abraham pai' hawe'ea muli-na ratini'.</s>
      <s id="b.ACT.7.8.2">Ada petini' toe jadi' tanda pojanci-na Alata'ala hante muli Abraham.</s>
      <s id="b.ACT.7.8.3">Jadi', putu mpu'u-mi ana' Abraham to rahanga' Ishak, natini' -imi hi eo kawalu-na.</s>
      <s id="b.ACT.7.8.4">Oti toe wo'o-hawo, Ishak mpotini' Yakub ana' -na.</s>
      <s id="b.ACT.7.8.5">Pai' Yakub mpotini' ana' -na to hampulu' rodua.</s>
      <s id="b.ACT.7.8.6">Pai' hira' toe-mi to jadi' ntu'a-ta kita' to Yahudi.</s>
     </seg>
     <seg type="verse" id="b.ACT.7.9">
      <s id="b.ACT.7.9.1">"Ntu'a-ta toera mohingi' hi Yusuf ompi' -ra, alaa-na rapobalu' -i pai' -i rapobatua hi tana' Mesir.</s>
      <s id="b.ACT.7.9.2">Aga Alata'ala mpodohei-i,</s>
     </seg>
     <seg type="verse" id="b.ACT.7.10">
      <s id="b.ACT.7.10.1">pai' ka'omea-na nabahaka-imi ngkai hawe'ea kaparia-na.</s>
      <s id="b.ACT.7.10.2">Nawai' -i kapantea to mpokagoe' nono Firaun, magau' hi tana' Mesir, alaa-na Firaun mpo'ongko' -i jadi' gubernur tana' Mesir pai' jadi' topohawa' hi rala tomi-na.</s>
     </seg>
     <seg type="verse" id="b.ACT.7.11">
      <s id="b.ACT.7.11.1">Ngkai ree, rata-mi oro' bohe hobo' hi tana' Mesir pai' tana' Kanaan.</s>
      <s id="b.ACT.7.11.2">Rata-mi oro' bohe toe, wori' tauna to ntodohaka, pai' ntu'a-ta wo'o uma-pi ria pongkoni' -ra.</s>
     </seg>
     <seg type="verse" id="b.ACT.7.12">
      <s id="b.ACT.7.12.1">Ngkai ree, na'epe Yakub, ria-hana pae rapobalu' hi Mesir.</s>
      <s id="b.ACT.7.12.2">Toe pai' nahubui-ramo ana' -ana' -na, ntu'a-ta toera-e, hilou hi Mesir.</s>
      <s id="b.ACT.7.12.3">Tohe'e pomako' -ra to lomo' -na hilou hi Mesir.</s>
     </seg>
     <seg type="verse" id="b.ACT.7.13">
      <s id="b.ACT.7.13.1">Kahilou-ra karongkani-na, nalohu-miraka Yusuf kahi'a-nami ompi' -ra.</s>
      <s id="b.ACT.7.13.2">Nto'u toe lako' na'inca-di Firaun kahema-ra ompi' -na Yusuf.</s>
     </seg>
     <seg type="verse" id="b.ACT.7.14">
      <s id="b.ACT.7.14.1">Oti toe, Yusuf mpakatu kareba hilou hi Yakub tuama-na, mpo'uli' -ki bona hira' hantinaa mentoli hilou hi tana' Mesir.</s>
      <s id="b.ACT.7.14.2">Kawori' tauna to mentoli hilou hi Mesir toe, pitu mpulu' lima.</s>
     </seg>
     <seg type="verse" id="b.ACT.7.15">
      <s id="b.ACT.7.15.1">Jadi', mentoli mpu'u-imi Yakub hi tana' Mesir, pai' tida hi ria duu' -na mate.</s>
      <s id="b.ACT.7.15.2">Wae wo'o hawe'ea ana' -na.</s>
     </seg>
     <seg type="verse" id="b.ACT.7.16">
      <s id="b.ACT.7.16.1">Aga wuku-ra rakeni nculii' moto tumai hi ngata Sikhem pai' ratana hi rala daeo' to na'oli Abraham ngkai muli Hemor hante doi pera'.</s>
     </seg>
     <seg type="verse" id="b.ACT.7.17">
      <s id="b.ACT.7.17.1">"Mahaa-hae ngkai ree, neo' rata-mi tempo-na Alata'ala mpopadupa' pojanci-na hi Abraham.</s>
      <s id="b.ACT.7.17.2">Momuli-muli-ramo ntu'a-ta hi tana' Mesir, duu' -na wori' lia-ramo.</s>
     </seg>
     <seg type="verse" id="b.ACT.7.18">
      <s id="b.ACT.7.18.1">Ka'omea-na, ria magau' to moparenta hi Mesir, to uma mpokiwoi kahema-na Yusuf.</s>
     </seg>
     <seg type="verse" id="b.ACT.7.19">
      <s id="b.ACT.7.19.1">Magau' toei mposapai ntu'a-ta owi pai' nabalinai' -ra.</s>
      <s id="b.ACT.7.19.2">Nahubui-ra mpotadi ana'lei-ra bona mate.</s>
     </seg>
     <seg type="verse" id="b.ACT.7.20">
      <s id="b.ACT.7.20.1">Nto'u toe, putu-imi-hawo Musa.</s>
      <s id="b.ACT.7.20.2">Musa toei, hadua ana' to subo' lia.</s>
      <s id="b.ACT.7.20.3">Tolu mula-i-wadi rapodoo rala tomi totu'a-na, pai' -i ratadi.</s>
     </seg>
     <seg type="verse" id="b.ACT.7.21">
      <s id="b.ACT.7.21.1">Hi karatadi-na toe, ana' toronaa Firaun mpotima' -i, pai' napodoo naponcawa ana' -na moto-mi.</s>
     </seg>
     <seg type="verse" id="b.ACT.7.22">
      <s id="b.ACT.7.22.1">Jadi', Musa rapoposikola hi hawe'ea kapantea to Mesir, pai' alaa-na mokuasa mpu'u-i hi pololita-na pai' hi pongkale-na.</s>
     </seg>
     <seg type="verse" id="b.ACT.7.23">
      <s id="b.ACT.7.23.1">"Kahono' -na opo' mpulu' mpae-mi umuru-na Musa, ria patuju-na doko' mpencuai' hingka ompi' -na muli Israel.</s>
     </seg>
     <seg type="verse" id="b.ACT.7.24">
      <s id="b.ACT.7.24.1">Karata-na hi ria, mpohilo-i hadua to Israel naweba' hadua to Mesir.</s>
      <s id="b.ACT.7.24.2">Kahilou-nami mpehawa-ki ompi' -na, mpopatehi to Mesir toei.</s>
     </seg>
     <seg type="verse" id="b.ACT.7.25">
      <s id="b.ACT.7.25.1">Na'ulia' -hana Musa, ra'inca moto ompi' -na kahi'a-nami to napopale Alata'ala mpobahaka-ra ngkai karapobatuaa-ra.</s>
      <s id="b.ACT.7.25.2">Ntaa' uma-di ra'incai.</s>
     </seg>
     <seg type="verse" id="b.ACT.7.26">
      <s id="b.ACT.7.26.1">"Kamepulo-na, nahilo wo'o rodua to motuda', paka' to Israel.</s>
      <s id="b.ACT.7.26.2">Jadi', apa' doko' napopohintuwu' -ra, toe pai' na'uli' -miraka: `Napa pai' motuda' moto-mokoi, koi' ntali ompi'?'</s>
     </seg>
     <seg type="verse" id="b.ACT.7.27">
      <s id="b.ACT.7.27.1">Tapi' to hadua to mpoweba' -mi doo-na mpotulaka Musa pai' na'uli' -ki: `Hema to mpo'ongko' -ko jadi' pangkeni to mpobotuhi kara-kara-kai?</s>
     </seg>
     <seg type="verse" id="b.ACT.7.28">
      <s id="b.ACT.7.28.1">Ba doko' mpopatehi aku' wo'o-moko, hewa kampopatehi-nu to Mesir wengi-e?'</s>
     </seg>
     <seg type="verse" id="b.ACT.7.29">
      <s id="b.ACT.7.29.1">Kana'epe-na Musa telohu-mi kehi-na toe, metibo' -imi ngkai tana' Mesir hilou tida hi tana' Midian.</s>
      <s id="b.ACT.7.29.2">Hi ria-i motobinei, pai' -i mo'anai' rodua.</s>
     </seg>
     <seg type="verse" id="b.ACT.7.30">
      <s id="b.ACT.7.30.1">"Opo' mpulu' mpae ngkai ree, mehupa' hadua mala'eka mpohirua' -ki Musa hi tana' to wao' mohu' Bulu' Sinai.</s>
      <s id="b.ACT.7.30.2">Mala'eka toe mehupa' hi rala julumpu to jela'.</s>
     </seg>
     <seg type="verse" id="b.ACT.7.31">
      <s id="b.ACT.7.31.1">Konce-i Musa mpohilo toe, toe pai' hilou namohui' doko' na'inca ba napa-i-hawo.</s>
      <s id="b.ACT.7.31.2">Nto'u toe, na'epe lolita Pue' to mpo'uli':</s>
     </seg>
     <seg type="verse" id="b.ACT.7.32">
      <s id="b.ACT.7.32.1">`Aku' -mi Alata'ala to rapue' ntu'a-nu.</s>
      <s id="b.ACT.7.32.2">Aku' -mi Alata'ala to napue' Abraham, Ishak pai' Yakub.'</s>
      <s id="b.ACT.7.32.3">Mpo'epe toe, moridi' -imi Musa nakeni eka' -na, pai' uma-ipi daho' mponaa julumpu to jela' toe.</s>
     </seg>
     <seg type="verse" id="b.ACT.7.33">
      <s id="b.ACT.7.33.1">Na'uli' wo'o-mi Pue' mpo'uli' -ki: `Roncu sapatu' -nu, apa' tana' to nupokorei tetu-e, tana' to moroli'.</s>
     </seg>
     <seg type="verse" id="b.ACT.7.34">
      <s id="b.ACT.7.34.1">Kuhilo mpu'u-mi kapai' tuwu' -ra ntodea-ku to Israel hi Mesir.</s>
      <s id="b.ACT.7.34.2">Ku'epe-mi pontodohaka-ra.</s>
      <s id="b.ACT.7.34.3">Toe pai' hompo-ama tumai doko' mpobahaka-ra.</s>
      <s id="b.ACT.7.34.4">Jadi', tumai-ko, kuhubui-ko hilou hi tana' Mesir, bona mpobahaka-ra to Israel.'</s>
      <s id="b.ACT.7.34.5">Toe-mi lolita-na Pue' Alata'ala hi Musa.</s>
     </seg>
     <seg type="verse" id="b.ACT.7.35">
      <s id="b.ACT.7.35.1">"Jadi', Musa to rasapuaka to Israel wengi, hi'a lau-mi to nahubui Alata'ala hilou mpobahaka-ra.</s>
      <s id="b.ACT.7.35.2">Lomo' -na rasapuaka-i, ra'uli': `Hema to mpo'ongko' -ko jadi' pangkeni to mpobotuhi kara-kara-kai?'</s>
      <s id="b.ACT.7.35.3">Hiaa' hi'a mpu'u-mi to nakio' Alata'ala hante wiwi mala'eka to mpololitai-i ngkai rala julumpu.</s>
      <s id="b.ACT.7.35.4">Hi'a mpu'u-mi to na'ongko' Alata'ala jadi' pangkeni to mpobahaka-ra.</s>
     </seg>
     <seg type="verse" id="b.ACT.7.36">
      <s id="b.ACT.7.36.1">Musa toe-mile to mpakeni-ra malai ngkai tana' Mesir.</s>
      <s id="b.ACT.7.36.2">Hi'a-mi to mpobabehi anu mobaraka' pai' tanda mekoncehi hi Mesir, hi Tahi' Molei pai' hi tana' to wao' rala-na opo' mpulu' mpae.</s>
     </seg>
     <seg type="verse" id="b.ACT.7.37">
      <s id="b.ACT.7.37.1">Musa toe wo'o-mi to mpo'uli' -raka to Israel owi hewa toi: `Alata'ala mpai' mpo'ongko' hadua ngkai ompi' -ni jadi' nabi hewa aku' toi.'</s>
     </seg>
     <seg type="verse" id="b.ACT.7.38">
      <s id="b.ACT.7.38.1">Musa toe-mile to mpodoo-ra ntodea to Israel hi tana' to wao' -e.</s>
      <s id="b.ACT.7.38.2">Hi'a-mi to mpo'epe lolita mala'eka to mpololitai-i hi lolo Bulu' Sinai, pai' -i jadi' tauntongo' to mpoparata lolita toe hi ntu'a-ta owi.</s>
      <s id="b.ACT.7.38.3">Hi'a to mpotarima ngkai Pue' Ala lolita to tuwu' to raparata-taka duu' tempo toi-e.</s>
     </seg>
     <seg type="verse" id="b.ACT.7.39">
      <s id="b.ACT.7.39.1">"Aga ntu'a-ta owi, uma-ra-rana dota mengkoru hi Musa.</s>
      <s id="b.ACT.7.39.2">Rasapuaka-i jadi' pangkeni-ra.</s>
      <s id="b.ACT.7.39.3">Doko' nculii' lau-ramo hilou hi tana' Mesir.</s>
     </seg>
     <seg type="verse" id="b.ACT.7.40">
      <s id="b.ACT.7.40.1">Ra'uli' mpo'uli' -ki Harun: `Babehi-taka pinotau to ma'ala tapue', bona pinotau tetu-damo to mpokeni-ta.</s>
      <s id="b.ACT.7.40.2">Apa' uma-pi ki'incai napa to jadi' hi Musa tetui to mpakeni-ta malai ngkai Mesir.'</s>
     </seg>
     <seg type="verse" id="b.ACT.7.41">
      <s id="b.ACT.7.41.1">Ngkai ree, rababehi mpu'u-mi lence ana' japi ngkai bulawa.</s>
      <s id="b.ACT.7.41.2">Rapue' -mi lence to rababehi tetu, rasumale' -ki porewua, pai' mosusa' -ramo mpo'une' babehia pale-ra moto.</s>
     </seg>
     <seg type="verse" id="b.ACT.7.42">
      <s id="b.ACT.7.42.1">Toe pai' Alata'ala mpalahii-ra, napelele' -ra mpopue' betue' hi langi'.</s>
      <s id="b.ACT.7.42.2">Apa' ria Lolita Pue' Ala to te'uki' hi rala sura nabi-nabi, hewa toi moni-na: `Ee to Israel!</s>
      <s id="b.ACT.7.42.3">Bula-ni hi tana' to wao' rala-na opo' mpulu' mpae, mposumale' -koi porewua jadi' pepue' -ni.</s>
      <s id="b.ACT.7.42.4">Aga bela hi Aku' pepue' -ni tetu.</s>
     </seg>
     <seg type="verse" id="b.ACT.7.43">
      <s id="b.ACT.7.43.1">Mepue' -koi hi pue' to rahanga' Molokh, pai' tomi-na nikeni-keni oa' dohe-ni.</s>
      <s id="b.ACT.7.43.2">Mepue' wo'o-koi hi pinotau to molence betue' Refan.</s>
      <s id="b.ACT.7.43.3">Lence-lence toe-mi to nibabehi bona nipue'.</s>
      <s id="b.ACT.7.43.4">Toe pai' kupelele' moto-koi mpai' ratawani, pai' rakeni hilou duu' rata hi mali ria ngata Babel.'</s>
     </seg>
     <seg type="verse" id="b.ACT.7.44">
      <s id="b.ACT.7.44.1">"Bula-ra ntu'a-ta owi hi tana' to wao', Pue' Ala mpohubui Musa mpobabehi kemah jadi' tomi pepuea' -ra.</s>
      <s id="b.ACT.7.44.2">Kemah toe jadi' tanda karia-na Alata'ala hi laintongo' to Yahudi, pai' rababehi ntuku' lence to napopohiloi Pue' Ala hi Musa.</s>
      <s id="b.ACT.7.44.3">Jadi', kemah pepuea' toe rakeni oa' ntu'a-ta owi bula-ra hi tana' to wao'.</s>
     </seg>
     <seg type="verse" id="b.ACT.7.45">
      <s id="b.ACT.7.45.1">Mahaa-hae ngkai ree, mate-ramo ntu'a-ta hi tana' to wao' toe.</s>
      <s id="b.ACT.7.45.2">Pai' ana' -ra mpokeni kemah pepuea' -ra toe mesua' hi tana' Kanaan toi.</s>
      <s id="b.ACT.7.45.3">Nto'u toe, Alata'ala mpopalai pue' ngata Kanaan, pai' Yosua mpakeni-ra to Israel mpema'ala tana' to tapo'ohai' -mi toi-e.</s>
      <s id="b.ACT.7.45.4">Jadi' kemah pepuea' toe, ria-pidi hi laintongo' to Israel owi, duu' rata hi tempo-na Magau' Daud.</s>
     </seg>
     <seg type="verse" id="b.ACT.7.46">
      <s id="b.ACT.7.46.1">Daud tohe'e mpakagoe' nono Pue' Ala.</s>
      <s id="b.ACT.7.46.2">Mekakae-i hi Pue' Ala, na'uli': `O Alata'ala to napue' Yakub owi, kuperapi' bona nupiliu-a mpowangu tomi po'ohaa' -nu.'</s>
     </seg>
     <seg type="verse" id="b.ACT.7.47">
      <s id="b.ACT.7.47.1">Aga uma napiliu-i.</s>
      <s id="b.ACT.7.47.2">Ana' -na-damo mpai' to rahanga' Salomo to mpowangu Tomi Alata'ala.</s>
     </seg>
     <seg type="verse" id="b.ACT.7.48">
      <s id="b.ACT.7.48.1">"Tapi' kakoo-kono-na, Alata'ala uma-i-hana mo'oha' hi tomi to nababehi manusia'.</s>
      <s id="b.ACT.7.48.2">Apa' meliu kabaraka' -na ngkai hawe'ea to rapue'.</s>
      <s id="b.ACT.7.48.3">Ria hadua nabi owi to mpo'uli' hewa toi:</s>
     </seg>
     <seg type="verse" id="b.ACT.7.49">
      <s id="b.ACT.7.49.1">Na'uli' Pue' Ala: `Langi' pohuraa-ku, pai' dunia' pentodua-ku.</s>
      <s id="b.ACT.7.49.2">Ha tomi napa-i mpai' to doko' niwangu-kae?</s>
      <s id="b.ACT.7.49.3">Hiapa mpai' to natao jadi' tomi katidaa-kue?</s>
     </seg>
     <seg type="verse" id="b.ACT.7.50">
      <s id="b.ACT.7.50.1">Hiaa' bo Aku' -di to mpajadi' hawe'ea-nae!'</s>
      <s id="b.ACT.7.50.2">Wae-mi Lolita Pue'."</s>
     </seg>
     <seg type="verse" id="b.ACT.7.51">
      <s id="b.ACT.7.51.1">Na'uli' wo'o-mi Stefanus mpo'uli' -raka totu'a to Yahudi: "Uma mowo katu'a maga-ni ompi'!</s>
      <s id="b.ACT.7.51.2">Uma mowo kamengkabatu-ni!</s>
      <s id="b.ACT.7.51.3">Uma mowo kamengkawongo-ni mpe'epei Lolita Pue' Ala!</s>
      <s id="b.ACT.7.51.4">Bate hibalia hante ntu'a-ta owi-koi, mposapuaka oa' Inoha' Tomoroli'.</s>
     </seg>
     <seg type="verse" id="b.ACT.7.52">
      <s id="b.ACT.7.52.1">Uma ria haduaa nabi to uma rabalinai' ntu'a-ni owi.</s>
      <s id="b.ACT.7.52.2">Rapatehi-ra suro-suro Alata'ala owi to mpo'uli' karia-na mpai' Batua Alata'ala to monoa', Hi'a-mi Yesus.</s>
      <s id="b.ACT.7.52.3">Hiaa' hewa toe lau, koi' -mi to mpobalu' Batua Alata'ala toei hi bali' -na.</s>
      <s id="b.ACT.7.52.4">Koi' to mpopatehi-i!</s>
     </seg>
     <seg type="verse" id="b.ACT.7.53">
      <s id="b.ACT.7.53.1">Koi' to mpotarima Atura Pue' Ala to raparata mala'eka hi ntu'a-ta, aga uma nituku'."</s>
     </seg>
     <seg type="verse" id="b.ACT.7.54">
      <s id="b.ACT.7.54.1">Kara'epe-na topohura toera lolita Stefanus, gigi-mi nono-ra, pai' ngkuku' maga-ramo.</s>
     </seg>
     <seg type="verse" id="b.ACT.7.55">
      <s id="b.ACT.7.55.1">Ngkai ree, Stefanus nakuasai Inoha' Tomoroli', pai' -i mengoa' hi langi'.</s>
      <s id="b.ACT.7.55.2">Nahilo-mi baraka' -na Alata'ala, pai' nahilo wo'o Yesus mokore hi mali ngka'ana Alata'ala.</s>
     </seg>
     <seg type="verse" id="b.ACT.7.56">
      <s id="b.ACT.7.56.1">Na'uli' Stefanus: "Hilo-dile!</s>
      <s id="b.ACT.7.56.2">Kuhilo langi' mobea pai' Ana' Manusia' mokore hi mali ngka'ana Alata'ala!"</s>
     </seg>
     <seg type="verse" id="b.ACT.7.57">
      <s id="b.ACT.7.57.1">Ngkai ree, topohura agama toera mpo'ompo tilinga-ra, pai' -ra mejeu' mpesukui bona neo' -pi ra'epei lolita Stefanus.</s>
      <s id="b.ACT.7.57.2">Karaperapai-nami, rahoko' -i,</s>
     </seg>
     <seg type="verse" id="b.ACT.7.58">
      <s id="b.ACT.7.58.1">pai' -i radii' hilou hi mali ngata bona rapatehi-i rapana' hante watu.</s>
      <s id="b.ACT.7.58.2">Sabi' boa' to mpobalihi Stefanus mporoncu baju-ra bona lompe' pepana' -ra.</s>
      <s id="b.ACT.7.58.3">Baju-ra toe rawai' -ki hadua tomane to rahanga' Saulus bona nadongo-raka.</s>
     </seg>
     <seg type="verse" id="b.ACT.7.59">
      <s id="b.ACT.7.59.1">Bula-na Stefanus rapana', mekakae-imi, na'uli': "Pue' Yesus, doa-mi kao' -ku!"</s>
     </seg>
     <seg type="verse" id="b.ACT.7.60">
      <s id="b.ACT.7.60.1">Oti toe, mowingkotu' -i pai' na'uli' napesukui: "Pue', neo' -ra nuhuku' ngkai jeko' -ra toi."</s>
      <s id="b.ACT.7.60.2">Ka'oti-na mololita hewa toe, mate-imi.</s>
     </seg>
    </div>
    <div type="chapter" id="b.ACT.8">
     <seg type="verse" id="b.ACT.8.1">
      <s id="b.ACT.8.1.1">Saulus wo'o-hawo mpokagoe' karapatehi-na Stefanus toe.</s>
     </seg>
     <seg type="verse" id="b.ACT.8.2">
      <s id="b.ACT.8.2.1">Tauna to mengkoru hi Alata'ala mpo'ala' woto-na Stefanus, rapotantangii' hante nono mpu'u, pai' -i ratana.</s>
     </seg>
     <seg type="verse" id="b.ACT.8.3">
      <s id="b.ACT.8.3.1">Hiaa' Saulus-hana, ngasa' mpu'u-i mpobalinai' tauna to mepangala' hi Pue' Yesus.</s>
      <s id="b.ACT.8.3.2">Butu-butu ntomi-na napesua', pai' hema-hema to mepangala' hi Yesus, lompe' tomane lompe' tobine, nahoko' nadii' hilou hi mali-na pai' natonu hi topoparenta bona ratarungku'.</s>
     </seg>
     <seg type="verse" id="b.ACT.8.4">
      <s id="b.ACT.8.4.1">Jadi', topetuku' Yesus to metibo' ngkai Yerusalem toera, hiapa kahiloua-ra raparata oa' Lolita Pue'.</s>
     </seg>
     <seg type="verse" id="b.ACT.8.5">
      <s id="b.ACT.8.5.1">Wae wo'o-hawo Filipus hilou hi ngata hi tana' Samaria, mpoparata-raka Kareba Lompe' Kayesus-na Magau' Topetolo'.</s>
     </seg>
     <seg type="verse" id="b.ACT.8.6">
      <s id="b.ACT.8.6.1">Nababehi wo'o tanda mekoncehi hi ria.</s>
      <s id="b.ACT.8.6.2">Wae kara'epe-na to Samaria lolita Filipus toe, pai' karahilo-na tanda mekoncehi to nababehi, ratarima-mi kareba to nakeni hante nono-ra mpu'u.</s>
     </seg>
     <seg type="verse" id="b.ACT.8.7">
      <s id="b.ACT.8.7.1">Apa' napopalai seta ngkai wori' tauna to rapesuai', alaa-na me'au-au-ramo tauna toera pai' malai mpu'u-mi seta to mpesuai' -ra.</s>
      <s id="b.ACT.8.7.2">Pai' napaka'uri' wo'o wori' tauna topungku pai' tokejo.</s>
     </seg>
     <seg type="verse" id="b.ACT.8.8">
      <s id="b.ACT.8.8.1">Toe pai' goe' lia-ramo to Samaria toera mpotarima Filipus.</s>
     </seg>
     <seg type="verse" id="b.ACT.8.9">
      <s id="b.ACT.8.9.1">Hi rala ngata toe, ria hadua tomane to rahanga' Simon.</s>
      <s id="b.ACT.8.9.2">Simon toei hadua topobali'mata.</s>
      <s id="b.ACT.8.9.3">Mahae-imi mpopehuwu pake' -na to rapokakonce to Samaria.</s>
      <s id="b.ACT.8.9.4">Mpo'uli' -i, hi'a tauna to bohe baraka' -na.</s>
     </seg>
     <seg type="verse" id="b.ACT.8.10">
      <s id="b.ACT.8.10.1">Hi hi'a-damo nono hawe'ea ihi' ngata, lompe' maradika lompe' ntodea, ra'uli': "Simon toei, ria-ki-hana baraka' -na ngkai Alata'ala to rahanga' Kabaraka' Bohe."</s>
     </seg>
     <seg type="verse" id="b.ACT.8.11">
      <s id="b.ACT.8.11.1">Mahae-imi mpakakonce-ra hante pake' -na, duu' -na hawe'ea pue' ngata toe mpotuku' -i pai' mpe'epei hawa' -na.</s>
     </seg>
     <seg type="verse" id="b.ACT.8.12">
      <s id="b.ACT.8.12.1">Aga karata-na Filipus hi ngata-ra, natudui' -ra Kayesus-na Magau' Topetolo', pai' natudui' -ra mepangala' hi Yesus bona jadi' ntodea-na Alata'ala hi rala Kamagaua' -na.</s>
      <s id="b.ACT.8.12.2">Jadi', wori' -ramo pue' ngata mepangala' hi Yesus pai' mpopeniu' jadi' topetuku' Yesus, lompe' tomane lompe' tobine.</s>
     </seg>
     <seg type="verse" id="b.ACT.8.13">
      <s id="b.ACT.8.13.1">Ngkai ree, Simon wo'o-hawo mepangala', pai' -i raniu'.</s>
      <s id="b.ACT.8.13.2">Oti-i raniu', metuku' oa' -imi hi Filipus, apa' konce-i mpohilo tanda to mekoncehi pai' tanda baraka' to jadi'.</s>
     </seg>
     <seg type="verse" id="b.ACT.8.14">
      <s id="b.ACT.8.14.1">Suro Pue' Yesus to hi Yerusalem mpo'epe napa to jadi' hi Samaria, apa' ria to mpo'uli' -raka: "To Samaria toera ria, mpotarima Lolita Alata'ala wo'o-ramo-rawo."</s>
      <s id="b.ACT.8.14.2">Toe pai' mohawa' -ra mpahawa' Petrus pai' Yohanes hilou hi ria.</s>
     </seg>
     <seg type="verse" id="b.ACT.8.15">
      <s id="b.ACT.8.15.1">Karata-ra Petrus pai' Yohanes hi ria, mosampaya-ramo mpekakae-raka to Samaria to mepangala' -mi hi Pue' Yesus, bona Pue' mpowai' -ra Inoha' Tomoroli'.</s>
     </seg>
     <seg type="verse" id="b.ACT.8.16">
      <s id="b.ACT.8.16.1">Apa' ko'ia-ra nakahompoi Inoha' Tomoroli'.</s>
      <s id="b.ACT.8.16.2">Muntu' raniu' -ra mpokahangai' hanga' Pue' Yesus.</s>
     </seg>
     <seg type="verse" id="b.ACT.8.17">
      <s id="b.ACT.8.17.1">Yohanes pai' Petrus mosampaya pai' -ra mpojama to Samaria toera.</s>
      <s id="b.ACT.8.17.2">Jadi', mporata mpu'u-ramo Inoha' Tomoroli'.</s>
     </seg>
     <seg type="verse" id="b.ACT.8.18">
      <s id="b.ACT.8.18.1">Nahilo-hawo Simon, hema-hema to rajama suro Pue' Yesus toera, mporata mpu'u-ramo Inoha' Tomoroli'.</s>
      <s id="b.ACT.8.18.2">Toe pai' Simon mpokeni doi-na hilou hi Petrus pai' Yohanes,</s>
     </seg>
     <seg type="verse" id="b.ACT.8.19">
      <s id="b.ACT.8.19.1">pai' na'uli' -raka: "Wai' -a-kuwo kuasa-ni tetu, bona hema-hema wo'o-kuwo to kujama, mporata-ra Inoha' Tomoroli'."</s>
     </seg>
     <seg type="verse" id="b.ACT.8.20">
      <s id="b.ACT.8.20.1">Na'uli' Petrus mpo'uli' -ki: "Harala ratadi-dako hi rala naraka, ntali doi-nu wo'o!</s>
      <s id="b.ACT.8.20.2">Ha nu'uli' -kona, pewai' Alata'ala ma'ala ra'oli hante doi?</s>
     </seg>
     <seg type="verse" id="b.ACT.8.21">
      <s id="b.ACT.8.21.1">Uma ria huraa-nu mobago dohe-kai, apa' uma monoa' nono-nu hi poncilo Alata'ala.</s>
     </seg>
     <seg type="verse" id="b.ACT.8.22">
      <s id="b.ACT.8.22.1">Medea-moko ngkai jeko' -nu tetu-e, pai' merapi' hi Pue' bona na'ampungi patuju nono-nu to dada'a.</s>
     </seg>
     <seg type="verse" id="b.ACT.8.23">
      <s id="b.ACT.8.23.1">Apa' ku'inca mohingi' lia-ko, pai' napobatua jeko' -moko."</s>
     </seg>
     <seg type="verse" id="b.ACT.8.24">
      <s id="b.ACT.8.24.1">Na'uli' Simon mpo'uli' -raka Petrus pai' Yohanes: "Perapi' -ka-kuwo hi Pue' bona neo' -a mpai' narumpa' silaka to ni'uli' tetu-e we'i!"</s>
     </seg>
     <seg type="verse" id="b.ACT.8.25">
      <s id="b.ACT.8.25.1">Jadi', kahudu-rami Petrus pai' Yohanes mpoparata Lolita Pue' pai' mporohoi nono-ra to Samaria, nculii' -ramo hilou hi Yerusalem.</s>
      <s id="b.ACT.8.25.2">Hi pomakoa' -ra toe, raparata wo'o Lolita Pue' hi rala wori' ngata hi tana' Samaria.</s>
     </seg>
     <seg type="verse" id="b.ACT.8.26">
      <s id="b.ACT.8.26.1">Rala-na hangkani, hadua mala'eka Pue' mpololitai Filipus, na'uli': "Hilou-moko tono' hi selatan, hi ohea to ngkai Yerusalem rata hi Gaza."</s>
      <s id="b.ACT.8.26.2">(Ohea tohe'e uma-pi jau ratara.)</s>
     </seg>
     <seg type="verse" id="b.ACT.8.28">
      <s id="b.ACT.8.28.1">Hilou mpu'u-imi Filipus.</s>
      <s id="b.ACT.8.28.2">Nto'u toe, ria wo'o-hawo hadua to Etiopia to ntara ohea toe nculii' hilou hi ngata-na.</s>
      <s id="b.ACT.8.28.3">To Etiopia toei, tauna to mopangka' bohe, to mpokakamu hawe'ea ihi' tomi raja bine tana' Etiopia to rahanga' Kandake.</s>
      <s id="b.ACT.8.28.4">Ka'oti-na mepue' hi Alata'ala hi Yerusalem, nculii' -imi hi ngata-na mpohawi' kereta to nadii' jara'.</s>
      <s id="b.ACT.8.28.5">Bula-na mohura hi rala kereta-na, mpobasa-i sura nabi Yesaya.</s>
     </seg>
     <seg type="verse" id="b.ACT.8.29">
      <s id="b.ACT.8.29.1">Inoha' Pue' Ala mpololitai Filipus, na'uli': "Hilou-ko mpomohui' kereta toe mai."</s>
     </seg>
     <seg type="verse" id="b.ACT.8.30">
      <s id="b.ACT.8.30.1">Pokeno-nami Filipus hilou mpomohui' kereta toe.</s>
      <s id="b.ACT.8.30.2">Na'epe-hawo, tauna toei mpobasa sura nabi Yesaya.</s>
      <s id="b.ACT.8.30.3">Filipus mpekune' -i, na'uli': "Nu'inca wa batua-na to nubasa tetu-e?"</s>
     </seg>
     <seg type="verse" id="b.ACT.8.31">
      <s id="b.ACT.8.31.1">Na'uli' tau toei: "Beiwa-kona kaku'inca-na, apa' uma ria tauna to mponotohi-ka."</s>
      <s id="b.ACT.8.31.2">Ngkai ree, nabawai Filipus ngkahe' hi rala kereta-na pai' mohura hi ncori-na.</s>
     </seg>
     <seg type="verse" id="b.ACT.8.32">
      <s id="b.ACT.8.32.1">Lolita to nabasa hi rala sura nabi Yesaya, hewa toi moni-na: Hi'a hewa hama'a bima to radii' hilou rasumale'.</s>
      <s id="b.ACT.8.32.2">Hewa ana' bima to uma mobee' ane ragunci wulu-na, wae wo'o uma-i mololita nau' hamelaa.</s>
     </seg>
     <seg type="verse" id="b.ACT.8.33">
      <s id="b.ACT.8.33.1">Raruge' -i pai' rahuku', hiaa' uma ria sala' -na.</s>
      <s id="b.ACT.8.33.2">Uma ria haduaa tauna to mpotutura karia muli-na apa' rapatehi-i-hana."</s>
     </seg>
     <seg type="verse" id="b.ACT.8.34">
      <s id="b.ACT.8.34.1">Ngkai ree, na'uli' -mi to Etiopia toei hi Filipus: "Uli' -ka ba hema-i to natoa' nabi toei, ba woto-na moto-di ba tau ntani' -nadi."</s>
     </seg>
     <seg type="verse" id="b.ACT.8.35">
      <s id="b.ACT.8.35.1">Jadi', ntepu'u ngkai pobasa-na toe we'i, Filipus mpakanoto-ki Kareba Lompe' Yesus.</s>
     </seg>
     <seg type="verse" id="b.ACT.8.36">
      <s id="b.ACT.8.36.1">Bula-ra mokereta toe, mpohilo-ra ue hi wiwi' ohea.</s>
      <s id="b.ACT.8.36.2">Na'uli' to Etiopia toei mpo'uli' -ki Filipus: "Hilo, ohe'e mai ue.</s>
      <s id="b.ACT.8.36.3">Niu' -ama-kuwo jadi' topetuku' Yesus." ((</s>
     </seg>
     <seg type="verse" id="b.ACT.8.37">
      <s id="b.ACT.8.37.1">Na'uli' Filipus: "Ane nupangala' mpu'u-imi, ma'ala moto-ko kuniu'."</s>
      <s id="b.ACT.8.37.2">Na'uli' to Etiopia toei: "Kupangala' Yesus Kristus, Hi'a-mi Ana' Alata'ala."))</s>
     </seg>
     <seg type="verse" id="b.ACT.8.38">
      <s id="b.ACT.8.38.1">Ngkai ree, napopento'o-mi kereta-na, pai' -ra mehompo hilou hi rala ue, pai' Filipus mponiu' -i.</s>
     </seg>
     <seg type="verse" id="b.ACT.8.39">
      <s id="b.ACT.8.39.1">Pencore-ra ngkai rala ue, muu-mule' Inoha' Pue' Ala mpo'ala' Filipus ngkai ree, alaa-na to Etiopia toei uma-pi mpohiloi-i ba hiapa-imi.</s>
      <s id="b.ACT.8.39.2">Napokaliliu pomako' -na hante nono to goe'.</s>
     </seg>
     <seg type="verse" id="b.ACT.8.40">
      <s id="b.ACT.8.40.1">Ane Filipus-hawo, muu-mule' mehupa' -imi hi ngata Asdod.</s>
      <s id="b.ACT.8.40.2">Me'ongko' -imi hilou hi ngata Kaisarea, pai' halengko ohea mpoparata-i Kareba Lompe' hi butu-butu ngata to natara.</s>
     </seg>
    </div>
    <div type="chapter" id="b.ACT.9">
     <seg type="verse" id="b.ACT.9.1">
      <s id="b.ACT.9.1.1">Nto'u toe wo'o, ngasa' oa' -imi Saulus mpongasai' pai' mpopatehi topetuku' Pue' Yesus.</s>
      <s id="b.ACT.9.1.2">Hilou-i hi Imam Bohe,</s>
     </seg>
     <seg type="verse" id="b.ACT.9.2">
      <s id="b.ACT.9.2.1">pai' -i mperapi' sura kuasa nakeni hilou hi pangkeni tomi posampayaa hi ngata Damsyik, bona ane ria-ra narata to mpotuku' Tudui' Yesus, nahoko' pai' nakeni-ra nculii' hi Yerusalem, ba tomane ba tobine.</s>
     </seg>
     <seg type="verse" id="b.ACT.9.3">
      <s id="b.ACT.9.3.1">Jadi', pomako' -na hilou hi Damsyik tohe'e, mohu' -imi hi ngata, muu-mule' mehini ncorobaa baja ngkai langi' mpotipuhi-i.</s>
     </seg>
     <seg type="verse" id="b.ACT.9.4">
      <s id="b.ACT.9.4.1">Kamodungka-nami pai' na'epe-hawo topololita to mpo'uli' -ki: "Saulus!</s>
      <s id="b.ACT.9.4.2">Saulus!</s>
      <s id="b.ACT.9.4.3">Napa pai' nubalinai' -a?"</s>
     </seg>
     <seg type="verse" id="b.ACT.9.5">
      <s id="b.ACT.9.5.1">Na'uli' Saulus: "Ha hema-ko Pue'?"</s>
      <s id="b.ACT.9.5.2">Na'uli' topololita toei: "Aku' -mile Yesus, to nubalinai' -e!</s>
     </seg>
     <seg type="verse" id="b.ACT.9.6">
      <s id="b.ACT.9.6.1">Wae-pi, memata-moko, mesua' hi rala ngata.</s>
      <s id="b.ACT.9.6.2">Hi ria-damo mpai' ra'uli' -koko napa to kana nubabehi."</s>
     </seg>
     <seg type="verse" id="b.ACT.9.7">
      <s id="b.ACT.9.7.1">Ane doo-doo Saulus toera, uma-rapa tepololita, kuyu-ramo nakeni eka' -ra.</s>
      <s id="b.ACT.9.7.2">Apa' ra'epe moto wo'o-rawo topololita toe, aga uma rahiloi hema-i to mololita.</s>
     </seg>
     <seg type="verse" id="b.ACT.9.8">
      <s id="b.ACT.9.8.1">Ngkai ree, mokore-imi Saulus mpobini' mata-na, aga uma-ipi pehilo.</s>
      <s id="b.ACT.9.8.2">Jadi', ratete' -i-damo hilou hi rala ngata Damsyik.</s>
     </seg>
     <seg type="verse" id="b.ACT.9.9">
      <s id="b.ACT.9.9.1">Tolu eo kahae-na bate uma-i pehilo, pai' uma wo'o-i ngkoni' ba nginu.</s>
     </seg>
     <seg type="verse" id="b.ACT.9.10">
      <s id="b.ACT.9.10.1">Hi ngata Damsyik toe, ria hadua topetuku' Yesus, Ananias hanga' -na.</s>
      <s id="b.ACT.9.10.2">Nto'u toe, mopangila-i.</s>
      <s id="b.ACT.9.10.3">Hi rala pangila-na toe, Pue' Yesus mpokio' -i, na'uli': "Ananias!"</s>
      <s id="b.ACT.9.10.4">Na'uli' Ananias: "Oi-a Pue'."</s>
     </seg>
     <seg type="verse" id="b.ACT.9.11">
      <s id="b.ACT.9.11.1">Na'uli' Pue': "Me'ongko' -moko hilou hi ohea to rahanga' Ohea Monoa', hi tomi-na Yudas.</s>
      <s id="b.ACT.9.11.2">Pekune' hi pue' tomi ba ria to Tarsus to rahanga' Saulus.</s>
      <s id="b.ACT.9.11.3">Saulus toei bula-na mosampaya,</s>
     </seg>
     <seg type="verse" id="b.ACT.9.12">
      <s id="b.ACT.9.12.1">pai' hi rala pangila-na nahilo-ko, Ananias.</s>
      <s id="b.ACT.9.12.2">Nahilo-ko hilou mpohirua' -ki pai' mpojama-i bona pehilo nculii' -imi."</s>
     </seg>
     <seg type="verse" id="b.ACT.9.13">
      <s id="b.ACT.9.13.1">Na'uli' Ananias: "Pue', wori' tauna to mpotompo'wiwi Saulus tetui.</s>
      <s id="b.ACT.9.13.2">Wori' pebalinai' -na hi topetuku' -nu to hi Yerusalem.</s>
     </seg>
     <seg type="verse" id="b.ACT.9.14">
      <s id="b.ACT.9.14.1">Hiaa' tumai wo'o-imi hi rehe'i, hante kuasa ngkai imam pangkeni, bona mpohoko' hawe'ea tauna to mekakae hi Iko Pue'."</s>
     </seg>
     <seg type="verse" id="b.ACT.9.15">
      <s id="b.ACT.9.15.1">Na'uli' Pue' mpo'uli' -ki Ananias: "Bate hilou-ko!</s>
      <s id="b.ACT.9.15.2">Apa' Saulus toei ria, tungkai' kupelihi jadi' topobago-ku.</s>
      <s id="b.ACT.9.15.3">Hi'a mpai' to mpoparata hanga' -ku hi to Yahudi pai' hi tauna to bela-ra to Yahudi, duu' hi magau' wo'o.</s>
     </seg>
     <seg type="verse" id="b.ACT.9.16">
      <s id="b.ACT.9.16.1">Ku'uli' moto-ki mpai' kaparia to kana natodohaka sabana petuku' -na hi Aku'."</s>
     </seg>
     <seg type="verse" id="b.ACT.9.17">
      <s id="b.ACT.9.17.1">Jadi', hilou mpu'u-imi Ananias hi tomi to na'uli' Pue' we'i.</s>
      <s id="b.ACT.9.17.2">Karata-na hi ria, najama-i Saulus, na'uli' -ki: "Ompi' -ku Saulus!</s>
      <s id="b.ACT.9.17.3">Pue' Yesus to nuhilo hi lengko ohea katumai-nu toi-e, Hi'a-mi to mpohubui-a tumai mpokinomo-ko.</s>
      <s id="b.ACT.9.17.4">Nahubui-a tumai bona pehilo nculii' -moko, pai' -ko nakuasai Inoha' Tomoroli'."</s>
     </seg>
     <seg type="verse" id="b.ACT.9.18">
      <s id="b.ACT.9.18.1">Nto'u toe, ria to hewa ruke uru molepa' ngkai mata Saulus, pai' pehilo mpu'u-imi.</s>
      <s id="b.ACT.9.18.2">Pokore-nami Saulus, pai' -i raniu' jadi' topetuku' Pue' Yesus.</s>
     </seg>
     <seg type="verse" id="b.ACT.9.19">
      <s id="b.ACT.9.19.1">Oti toe, ngkoni' -imi pai' moroho nculii' -imi.</s>
     </seg>
     <seg type="verse" id="b.ACT.9.20">
      <s id="b.ACT.9.20.1">Bula-na hi Damsyik toe, hilou oa' -i hi tomi-tomi posampayaa to Yahudi hi Damsyik, pai' na'uli' -raka: "Yesus, Hi'a-mi Ana' Alata'ala."</s>
     </seg>
     <seg type="verse" id="b.ACT.9.21">
      <s id="b.ACT.9.21.1">Konce omea-ra to mpo'epe lolita-na, ra'uli': "Ha beiwa-mi-koiwo tohe'i-e?</s>
      <s id="b.ACT.9.21.2">Apa' hi'a toe-mi wengi to mpopatehi tauna to mepue' hi Yesus hi Yerusalem.</s>
      <s id="b.ACT.9.21.3">Pai' patuju-na tumai tetu-e, bona mpohoko' wo'o-ra to hi rehe'i pai' mpokeni-ra hi imam pangkeni hi Yerusalem bona rahuku'."</s>
     </seg>
     <seg type="verse" id="b.ACT.9.22">
      <s id="b.ACT.9.22.1">Aga kaboo-bohea baraka' -na Saulus metudui', napakanoto Kayesus-na Magau' Topetolo'.</s>
      <s id="b.ACT.9.22.2">Jadi', to Yahudi hi Damsyik, uma-pi rakulei' mpobaro-i.</s>
     </seg>
     <seg type="verse" id="b.ACT.9.23">
      <s id="b.ACT.9.23.1">Ba hangkuja kahae-na ngkai ree, mohawa' -ramo to Yahudi mpopatehi Saulus.</s>
     </seg>
     <seg type="verse" id="b.ACT.9.24">
      <s id="b.ACT.9.24.1">Pohawa' -ra toe, mpodongo hawe'ea wobo' wala ngata, lompe' hi eo-na lompe' hi bengi-na, bona ane liu-ipi mpai', rapatehi-imi.</s>
      <s id="b.ACT.9.24.2">Ntaa' na'inca-di Saulus patuju-ra tohe'e-e.</s>
     </seg>
     <seg type="verse" id="b.ACT.9.25">
      <s id="b.ACT.9.25.1">Jadi', apa' hawe'ea wobo' radongo, Saulus kana mpali' akala-na bona ma'ala-i metibo' ngkai ngata.</s>
      <s id="b.ACT.9.25.2">Toe pai' rala-na hamengi, ba hangkuja dua ana'guru-na Saulus mpokeni-i hilou hi wala tana' to mpotololiki ngata Damsyik, rapopohura-i hi rala karanci, pai' -i ra'ulu hi rala karanci toe ngkai lolo wala tana' hilou hi mali ngata, pai' kaliliu metibo' -imi.</s>
     </seg>
     <seg type="verse" id="b.ACT.9.26">
      <s id="b.ACT.9.26.1">Nculii' -imi Saulus hilou hi Yerusalem.</s>
      <s id="b.ACT.9.26.2">Karata-na hi ria, doko' napobale-miraka topetuku' Yesus, aga rapoka'eka' -i, apa' ko'ia rapangalai' kametuku' -na mpu'u-mi hi Yesus.</s>
     </seg>
     <seg type="verse" id="b.ACT.9.27">
      <s id="b.ACT.9.27.1">Aga Barnabas-hana, hilou-i mpobale-ki Saulus, pai' napo'ema' -imi hilou hi suro Pue' Yesus.</s>
      <s id="b.ACT.9.27.2">Natutura-raka beiwa Saulus mpohilo Pue' Yesus hi lengko ohea kahilou-na hi Damsyik, pai' beiwa Pue' mpololitai-i.</s>
      <s id="b.ACT.9.27.3">Nalolita wo'o-raka kabia' -na Saulus mpokarebai kareba Pue' Yesus hi Damsyik.</s>
     </seg>
     <seg type="verse" id="b.ACT.9.28">
      <s id="b.ACT.9.28.1">Ngkai ree, hampodooa-ramo Saulus hante topetuku' Yesus hi Yerusalem, pai' modao' -i hobo' ngata mpoparata kareba Pue' Yesus hante uma ria kakoroa' -na.</s>
     </seg>
     <seg type="verse" id="b.ACT.9.29">
      <s id="b.ACT.9.29.1">Biasa wo'o-i momewai' ngkalolita pai' momehono' hante to Yahudi to mobasa Yunani.</s>
      <s id="b.ACT.9.29.2">Toe pai' to Yahudi toera doko' mpopatehi-i.</s>
     </seg>
     <seg type="verse" id="b.ACT.9.30">
      <s id="b.ACT.9.30.1">Jadi', kara'inca-na ompi' -ompi' hampepangalaa' -na karia-ra to doko' mpopatehi-i, rabawa-imi hilou hi ngata Kaisarea.</s>
      <s id="b.ACT.9.30.2">Ngkai Kaisarea toe, rapope'ongko' -imi hilou hi ngata Tarsus.</s>
     </seg>
     <seg type="verse" id="b.ACT.9.31">
      <s id="b.ACT.9.31.1">Jadi', nto'u toe uma-pi ria kakoroa' -ra hawe'ea topepangala' hi Pue' Yesus to hi tana' Yudea, Galilea pai' Samaria.</s>
      <s id="b.ACT.9.31.2">Kawoo-woria' tauna to mepangala' hi Yesus pai' kamoroo-rohoa pepangala' -ra.</s>
      <s id="b.ACT.9.31.3">Apa' mengkoru mpu'u-ra hi Pue' Ala, pai' Inoha' Tomoroli' moto to mporohoi nono-ra.</s>
     </seg>
     <seg type="verse" id="b.ACT.9.32">
      <s id="b.ACT.9.32.1">Petrus modao' mpencuai' topepangala' hi Pue' Yesus hiapa-apa.</s>
      <s id="b.ACT.9.32.2">Rala-na ha'eo, rata-i hi ngata Lida.</s>
     </seg>
     <seg type="verse" id="b.ACT.9.33">
      <s id="b.ACT.9.33.1">Hi ngata Lida toe, mpohirua' -ki hadua tomane, hanga' -na Eneas.</s>
      <s id="b.ACT.9.33.2">Eneas toei walu mpae-imi pungku, uma-i tepemata ngkai poturua-na.</s>
     </seg>
     <seg type="verse" id="b.ACT.9.34">
      <s id="b.ACT.9.34.1">Na'uli' Petrus mpo'uli' -ki: "Eneas, Yesus Kristus mpaka'uri' -ko!</s>
      <s id="b.ACT.9.34.2">Mokore-moko, pai' lulu-mi ali' -nu."</s>
      <s id="b.ACT.9.34.3">Hinto'u toe mpu'u, mokore-imi Eneas.</s>
     </seg>
     <seg type="verse" id="b.ACT.9.35">
      <s id="b.ACT.9.35.1">Hawe'ea tauna hi ngata Lida pai' hi Saron mpohilo kamo'uri' -nami, pai' mepangala' -ramo hi Pue' Yesus.</s>
     </seg>
     <seg type="verse" id="b.ACT.9.36">
      <s id="b.ACT.9.36.1">Uma molaa ngkai Lida toe, ria wo'o ngata to rahanga' Yope.</s>
      <s id="b.ACT.9.36.2">Hi Yope toe, ria hadua tobine to mepangala' hi Yesus, Tabita hanga' -na.</s>
      <s id="b.ACT.9.36.3">Hi rala basa Yunani hanga' -na Dorkas (batua-na: ruha).</s>
      <s id="b.ACT.9.36.4">Lompe' po'ingku-na, pai' wori' petulungia-na hi tauna to mpe'ahii'.</s>
     </seg>
     <seg type="verse" id="b.ACT.9.37">
      <s id="b.ACT.9.37.1">Nto'u Petrus hi Lida, peda' danca Dorkas toei, kaliliu mate.</s>
      <s id="b.ACT.9.37.2">Ka'oti-na raniu', ratu'u-i hi kamar to hi lolo-na.</s>
     </seg>
     <seg type="verse" id="b.ACT.9.38">
      <s id="b.ACT.9.38.1">Topetuku' Yesus hi Yope mpo'epe karia-na Petrus hi Lida, apa' ngata Yope toe mohu' -wadi hi Lida.</s>
      <s id="b.ACT.9.38.2">Toe pai' rahubui rodua tauna hilou hi Petrus, merapi' bona napesahui tumai hi Yope.</s>
     </seg>
     <seg type="verse" id="b.ACT.9.39">
      <s id="b.ACT.9.39.1">Metuku' mpu'u-imi Petrus hilou dohe-ra.</s>
      <s id="b.ACT.9.39.2">Karata-ra hi Yope, kaliliu rapo'ema' -i hilou hi powataa tomate.</s>
      <s id="b.ACT.9.39.3">Hawe'ea tobine tobalu mpotipuhi Petrus.</s>
      <s id="b.ACT.9.39.4">Geo' -ra pai' rapopohiloi-i baju pai' pohea to nadau-raka Dorkas bula-na tuwu' -pidi.</s>
     </seg>
     <seg type="verse" id="b.ACT.9.40">
      <s id="b.ACT.9.40.1">Ngkai ree, Petrus mpohubui-ra omea mpalahii kamar toe, pai' powilingkudu-nami mosampaya.</s>
      <s id="b.ACT.9.40.2">Ka'oti-na mosampaya, pai' -i mponyanyohi tomate, na'uli' -ki: "Tabita, memata-moko!"</s>
      <s id="b.ACT.9.40.3">Hangaa mobini' mpu'u-mi mata-na mponaa Petrus, pai' kaliliu mohura-imi.</s>
     </seg>
     <seg type="verse" id="b.ACT.9.41">
      <s id="b.ACT.9.41.1">Petrus mpokakamu pale-na pai' mpo'ore' -i duu' -na mokore.</s>
      <s id="b.ACT.9.41.2">Oti toe, nakio' nculii' -ramo topetuku' Yesus pai' tobalu to nahubui malai-e we'i, pai' na'uli' -raka: "Ohe'i-imi bale-ni, tuwu' nculii' -imi."</s>
     </seg>
     <seg type="verse" id="b.ACT.9.42">
      <s id="b.ACT.9.42.1">Kajadia' toe rajarita hobo' hi ngata Yope, alaa-na wori' tauna mepangala' hi Pue' Yesus.</s>
     </seg>
     <seg type="verse" id="b.ACT.9.43">
      <s id="b.ACT.9.43.1">Oti toe, Petrus tida hi Yope ba hangkuja mengi-pidi kahae-na, mo'oha' hi tomi hadua topobago rewa kuliba to rahanga' Simon.</s>
     </seg>
    </div>
    <div type="chapter" id="b.ACT.10">
     <seg type="verse" id="b.ACT.10.1">
      <s id="b.ACT.10.1.1">Hi ngata Kaisarea, ria hadua tomane, hanga' -na Kornelius.</s>
      <s id="b.ACT.10.1.2">Kornelius tohe'ei, pangka' -na kapitee to mpohawai' ha'atu tantara to Roma hi rala hampo'emaa' to rahanga' "Tantara Italia."</s>
     </seg>
     <seg type="verse" id="b.ACT.10.2">
      <s id="b.ACT.10.2.1">Bela-i to Yahudi, aga mengkoru mpu'u-i hi Pue' Ala, pai' hira' hantinaa-ra mepue' hi Alata'ala.</s>
      <s id="b.ACT.10.2.2">Wori' doi nawai' -raka to Yahudi to kabu, pai' tida-i mosampaya hi Alata'ala.</s>
     </seg>
     <seg type="verse" id="b.ACT.10.3">
      <s id="b.ACT.10.3.1">Rala-na ha'eo, ba jaa tolu libe eo wae, mopangila-i Kornelius.</s>
      <s id="b.ACT.10.3.2">Hi rala pangila-na toe, monoto lia nahilo hadua mala'eka Pue' mehupa' pai' mpokio' -i, na'uli': "Kornelius!"</s>
     </seg>
     <seg type="verse" id="b.ACT.10.4">
      <s id="b.ACT.10.4.1">Me'eka' -i Kornelius mponaa mala'eka toei.</s>
      <s id="b.ACT.10.4.2">Metompoi' -i: "Napa-die Pue'?"</s>
      <s id="b.ACT.10.4.3">Na'uli' mala'eka toei: "Goe' -i Alata'ala mpo'epe posampaya-nu, pai' na'inca kamanara-nu mpotulungi tokabu.</s>
     </seg>
     <seg type="verse" id="b.ACT.10.5">
      <s id="b.ACT.10.5.1">Wae-pi, hubui tauna hilou hi Yope mpali' hadua tauna to rahanga' Simon Petrus, pai' kio' -i tumai.</s>
     </seg>
     <seg type="verse" id="b.ACT.10.6">
      <s id="b.ACT.10.6.1">Po'ohaa' -na mohu' hi wiwi' tahi', hi tomi hadua topobago rewa kuliba, Simon wo'o hanga' -na."</s>
     </seg>
     <seg type="verse" id="b.ACT.10.7">
      <s id="b.ACT.10.7.1">Kamalai-na mala'eka to mpololitai-i toe, Kornelius mpokio' rodua pahawaa' -na pai' hadua tantara sarumakaa-na.</s>
      <s id="b.ACT.10.7.2">Tantara sarumakaa-na toe, to mengkoru wo'o-i-hawo hi Pue' Ala.</s>
     </seg>
     <seg type="verse" id="b.ACT.10.8">
      <s id="b.ACT.10.8.1">Kornelius mpo'uli' -raka napa to lako' nahilo we'i hi rala pangila-na, pai' nahubui-ra hilou hi Yope mpopali' Petrus.</s>
     </seg>
     <seg type="verse" id="b.ACT.10.9">
      <s id="b.ACT.10.9.1">Kamepulo-na, bula-ra hi lengko ohea-pidi to rahubui toera, kamohu' -ra hi Yope, Petrus wo'o-hawo ngkahe' hilou hi pengkawinaraa to hi lolo tomi to molempe ata' -na, hilou mosampaya.</s>
     </seg>
     <seg type="verse" id="b.ACT.10.10">
      <s id="b.ACT.10.10.1">Neo' tebua' -mi eo-na, mo'oro' -imi doko' ngkoni'.</s>
      <s id="b.ACT.10.10.2">Jadi', bula-na mpeka'au kataha' koni', muu-mule' ria pangila-na.</s>
     </seg>
     <seg type="verse" id="b.ACT.10.11">
      <s id="b.ACT.10.11.1">Hi rala pangila-na toe, mpohilo-i langi' tebea pai' ria to hewa kumu' to mowela' ratoe hi opo' huno-na pai' ra'ulu tumai hi tana'.</s>
     </seg>
     <seg type="verse" id="b.ACT.10.12">
      <s id="b.ACT.10.12.1">Hi rala kumu' to ra'ulu toe, mparanyalaa binata, ria omea: to opo' witi' -na, to menyolo, hante danci wo'o.</s>
     </seg>
     <seg type="verse" id="b.ACT.10.13">
      <s id="b.ACT.10.13.1">Oti toe, na'epe Petrus ria to mpololitai-i, na'uli' -ki: "Ee Petrus!</s>
      <s id="b.ACT.10.13.2">Mai-moko, sumale' -ramo binata toera lau, pai' nukoni'."</s>
     </seg>
     <seg type="verse" id="b.ACT.10.14">
      <s id="b.ACT.10.14.1">Na'uli' Petrus: "Uma-e' Pue'!</s>
      <s id="b.ACT.10.14.2">Ko'ia ria kukoni' to rapalii' ba to ra'uli' babo' ntuku' ada agama-kai."</s>
     </seg>
     <seg type="verse" id="b.ACT.10.15">
      <s id="b.ACT.10.15.1">Na'uli' tena topololita toei mpo'uli' -ki Petrus: "Napa to na'uli' Alata'ala lompe', neo' nu'uli' iko babo'."</s>
     </seg>
     <seg type="verse" id="b.ACT.10.16">
      <s id="b.ACT.10.16.1">Pangila toe tolu ngkani nahilo, pai' oti toe, te'ore' nculii' -mi kumu' toe hilou hi langi'.</s>
     </seg>
     <seg type="verse" id="b.ACT.10.17">
      <s id="b.ACT.10.17.1">Ngkai ree, ingu' -imi Petrus mpopekiri ba napa batua-na pangila to lako' nahilo toe.</s>
      <s id="b.ACT.10.17.2">Bula-na mopekiri-pidi, rata-ramo suro Kornelius hi ngata Yope.</s>
      <s id="b.ACT.10.17.3">Mepekune' -ra hi pue' ngata kahiapa-na tomi Simon.</s>
      <s id="b.ACT.10.17.4">Ratudo' -raka tomi to rapali' pai' hilou-ramo mokore hi wobo' wala,</s>
     </seg>
     <seg type="verse" id="b.ACT.10.18">
      <s id="b.ACT.10.18.1">pai' -ra mepekune', ra'uli': "Ba ria hi rehe'i hadua torata to rahanga' Simon Petrus?"</s>
     </seg>
     <seg type="verse" id="b.ACT.10.19">
      <s id="b.ACT.10.19.1">Bula-na mopekiri-pidi Petrus, Inoha' Tomoroli' mpo'uli' -ki hewa toi: "Epe pe'!</s>
      <s id="b.ACT.10.19.2">Ria tolu tauna tumai mpali' -ko.</s>
     </seg>
     <seg type="verse" id="b.ACT.10.20">
      <s id="b.ACT.10.20.1">Pesahui mana'u.</s>
      <s id="b.ACT.10.20.2">Neo' morara' nono-nu mpotuku' -ra, apa' Aku' -hana to mpohubui-ra."</s>
     </seg>
     <seg type="verse" id="b.ACT.10.21">
      <s id="b.ACT.10.21.1">Jadi', pana'u-nami Petrus ngkai tomi pai' na'uli' -raka to lako' rata toera: "Aku' -mile to nipali' -e.</s>
      <s id="b.ACT.10.21.2">Napa-di to nipali' -kae?"</s>
     </seg>
     <seg type="verse" id="b.ACT.10.22">
      <s id="b.ACT.10.22.1">Ratompoi': "Kai' tohe'i, napowiwi Kapitee Kornelius.</s>
      <s id="b.ACT.10.22.2">Hi'a toe, tauna to monoa' ingku-na.</s>
      <s id="b.ACT.10.22.3">Mengkoru-i hi Alata'ala, pai' -i rabila' hawe'ea to Yahudi.</s>
      <s id="b.ACT.10.22.4">Hadua mala'eka Pue' mpohubui-i mpokio' -ko hilou hi tomi-na, bona na'epe ba napa to nu'uli' -ki."</s>
     </seg>
     <seg type="verse" id="b.ACT.10.23">
      <s id="b.ACT.10.23.1">Petrus mpo'uli' -raka suro Kornelius toera: "Turu rei-tamo ulu hamengi."</s>
      <s id="b.ACT.10.23.2">Turu mpu'u-ramo hamengi hi ree.</s>
      <s id="b.ACT.10.23.3">Kamepulo-na, me'ongko' mpu'u-imi Petrus mpotuku' -ra hilou hi ngata Kaisarea.</s>
      <s id="b.ACT.10.23.4">Pai' ria wo'o ba hangkuja dua ompi' hampepangalaa' ngkai Yope hilou dohe-ra.</s>
     </seg>
     <seg type="verse" id="b.ACT.10.24">
      <s id="b.ACT.10.24.1">Hamengi-ra hi lengko ohea pai' lako' rata-rada hi Kaisarea.</s>
      <s id="b.ACT.10.24.2">Karata-ra hi ria, mpolia' morumpu-ramo Kornelius hante posantina-na mpopea Petrus.</s>
      <s id="b.ACT.10.24.3">Ria wo'o tongki-na pai' bale-na to nakio' morumpu hi tomi-na.</s>
     </seg>
     <seg type="verse" id="b.ACT.10.25">
      <s id="b.ACT.10.25.1">Jadi', karata-na Petrus hi tomi Kornelius, mehompo-imi Kornelius ngkai tomi hilou mpotomu-i.</s>
      <s id="b.ACT.10.25.2">Motingkua' -i hi nyanyoa Petrus mponyompa-i.</s>
     </seg>
     <seg type="verse" id="b.ACT.10.26">
      <s id="b.ACT.10.26.1">Aga Petrus mpotagi-i, na'ore' -i nculii' pai' na'uli' -ki: "Neo' -hawo wae!</s>
      <s id="b.ACT.10.26.2">Mokore-moko.</s>
      <s id="b.ACT.10.26.3">Aku' manusia' wo'o-a-wadi-kuwo, hewa iko."</s>
     </seg>
     <seg type="verse" id="b.ACT.10.27">
      <s id="b.ACT.10.27.1">Bula-na Petrus mpololitai-i, mesua' -ramo hi rala tomi.</s>
      <s id="b.ACT.10.27.2">Nahilo-hawo Petrus, wori' -mi tauna himuhu.</s>
     </seg>
     <seg type="verse" id="b.ACT.10.28">
      <s id="b.ACT.10.28.1">Na'uli' Petrus mpo'uli' -raka: "Ni'inca moto-le, ntuku' atura agama-kai, kai' to Yahudi uma ma'ala mposigalo-kokoi tauna to bela-koi to Yahudi ba mesua' hi rala tomi-ni.</s>
      <s id="b.ACT.10.28.2">Aga Alata'ala mpakanoto-ka hi rala pangila-ku wengi, ka'uma-na ria manusia' to babo' ntuku' ada agama ba to rapalii' mposigalo-raka.</s>
     </seg>
     <seg type="verse" id="b.ACT.10.29">
      <s id="b.ACT.10.29.1">Toe pai' kanikio' -ku tumai, uma-a leba' motance.</s>
      <s id="b.ACT.10.29.2">Jadi', hewa toe lau, doko' ku'inca ba napa pai' nikio' -a tumai."</s>
     </seg>
     <seg type="verse" id="b.ACT.10.30">
      <s id="b.ACT.10.30.1">Na'uli' Kornelius: "Tolu mengi to liu, ba hewa jaa toe-mi lau, bula-ku mosampaya hi tomi-ku jaa tolu libe eo, ria ncorobaa hadua tomane mokore hi nyanyoa-ku.</s>
      <s id="b.ACT.10.30.2">Pohea-na meringkila' -damo.</s>
     </seg>
     <seg type="verse" id="b.ACT.10.31">
      <s id="b.ACT.10.31.1">Na'uli' tauna toei mpo'uli' -ka: `Kornelius, Alata'ala mpo'epe posampaya-nu pai' na'inca kamanara-nu.</s>
     </seg>
     <seg type="verse" id="b.ACT.10.32">
      <s id="b.ACT.10.32.1">Wae-pi, hubui tauna hilou hi ngata Yope mpokio' tauna to rahanga' Simon Petrus.</s>
      <s id="b.ACT.10.32.2">Po'ohaa' -na mohu' hi wiwi' tahi', hi tomi Simon topobago rewa kuliba.'</s>
     </seg>
     <seg type="verse" id="b.ACT.10.33">
      <s id="b.ACT.10.33.1">Toe pai' kupesahui mpotuma tauna tilou mpokio' -ko.</s>
      <s id="b.ACT.10.33.2">Hiaa' lompe' mpu'u nono-nu, baa' he'i-madakoe.</s>
      <s id="b.ACT.10.33.3">Jadi' hewa toe lau, morumpu-makai hi rehe'i natiroi Alata'ala, doko' mpo'epe hawe'ea to nahubui-koko Alata'ala mpo'uli' -kakai."</s>
     </seg>
     <seg type="verse" id="b.ACT.10.34">
      <s id="b.ACT.10.34.1">Na'uli' Petrus: "Wae lau monoto mpu'u-mi ku'inca, Alata'ala uma mpelence tauna.</s>
     </seg>
     <seg type="verse" id="b.ACT.10.35">
      <s id="b.ACT.10.35.1">Hema-hema to mengkoru hi Hi'a pai' to monoa' kehi-ra, bate natarima-ra, pai' uma napoposisala ba to'apa-ra.</s>
     </seg>
     <seg type="verse" id="b.ACT.10.36">
      <s id="b.ACT.10.36.1">Toi-mi kareba to naparata Alata'ala hi kai' to Yahudi, kareba to mpakanoto ohea-na bona posidaia' Alata'ala hante manusia' ma'ala jadi' lompe' nculii' hante petolo' -na Yesus Kristus.</s>
      <s id="b.ACT.10.36.2">Yesus toei, Pue' hawe'ea manusia'.</s>
     </seg>
     <seg type="verse" id="b.ACT.10.37">
      <s id="b.ACT.10.37.1">Tantu ni'inca moto-mi kajadia' to jadi' hobo' hi tana' to Yahudi.</s>
      <s id="b.ACT.10.37.2">Pontepu'ua-na hi Galilea ka'oti-na Yohanes mponiu' tauna to medea ngkai jeko' -ra.</s>
     </seg>
     <seg type="verse" id="b.ACT.10.38">
      <s id="b.ACT.10.38.1">Ni'inca wo'o tutura Yesus to Nazaret.</s>
      <s id="b.ACT.10.38.2">Alata'ala mpopelihi-i pai' mpowai' -i Inoha' Tomoroli' pai' baraka'.</s>
      <s id="b.ACT.10.38.3">Hiapa pomakoa' -na hi tana' to Yahudi, nababehi to lompe', pai' napaka'uri' hawe'ea tauna to nakuasai Magau' Anudaa', apa' Alata'ala mpodohei-i.</s>
     </seg>
     <seg type="verse" id="b.ACT.10.39">
      <s id="b.ACT.10.39.1">Kai' tohe'i-mi to mpohilo hawe'ea to nababehi hi tana' to Yahudi duu' rata hi ngata Yerusalem.</s>
      <s id="b.ACT.10.39.2">Ka'omea-na, rapatehi-i, rapaku' hi kaju parika'.</s>
     </seg>
     <seg type="verse" id="b.ACT.10.40">
      <s id="b.ACT.10.40.1">Aga hi eo katolu-na, Alata'ala mpotuwu' -i nculii' pai' mpopohiloi-i hi manusia'.</s>
     </seg>
     <seg type="verse" id="b.ACT.10.41">
      <s id="b.ACT.10.41.1">Aga uma hi hawe'ea tauna, muntu' hi kai' to napelihi ami' -mi Alata'ala jadi' sabi' -na.</s>
      <s id="b.ACT.10.41.2">Ka'oti-na Yesus tuwu' nculii', nginu pai' ngkoni' moto-kai dohe-na.</s>
     </seg>
     <seg type="verse" id="b.ACT.10.42">
      <s id="b.ACT.10.42.1">Nahubui-kai mpokeni Kareba Lompe' hi hawe'ea tauna, pai' mposabii' Kahi'a-na mpu'u-mi to napelihi Alata'ala jadi' Topobotuhi hi hawe'ea manusia', lompe' to tuwu' -pidi lompe' to mate-mi.</s>
     </seg>
     <seg type="verse" id="b.ACT.10.43">
      <s id="b.ACT.10.43.1">Hawe'ea nabi owi mpotompo'wiwi-i, ra'uli': hema-hema to mepangala' hi Yesus, jeko' -ra ra'ampungi sabana petolo' -na."</s>
     </seg>
     <seg type="verse" id="b.ACT.10.44">
      <s id="b.ACT.10.44.1">Bula-na mololita-pidi Petrus, hompo-mi Inoha' Tomoroli' mpokahompoi hawe'ea tauna to mpo'epe lolita-na.</s>
     </seg>
     <seg type="verse" id="b.ACT.10.45">
      <s id="b.ACT.10.45.1">Konce omea-ramo to Yahudi topepangala' hi Yesus to mpodohei Petrus ngkai Yope, apa' tauna to bela-ra to Yahudi mporata Inoha' Tomoroli' wo'o-ramo-rawo.</s>
     </seg>
     <seg type="verse" id="b.ACT.10.46">
      <s id="b.ACT.10.46.1">Monoto-mi kamporata-ra Inoha' Tomoroli', apa' mololita-ra hante basa to nawai' -raka Inoha' Tomoroli', mpo'une' -une' Alata'ala.</s>
      <s id="b.ACT.10.46.2">Ngkai ree, na'uli' -mi Petrus:</s>
     </seg>
     <seg type="verse" id="b.ACT.10.47">
      <s id="b.ACT.10.47.1">"Hilo pe'.</s>
      <s id="b.ACT.10.47.2">Tauna toera lau, mporata-ramo Inoha' Tomoroli' hibalia hewa to jadi' hi kita'.</s>
      <s id="b.ACT.10.47.3">Jadi', hema-koi to daho' mpotagi-ra?</s>
      <s id="b.ACT.10.47.4">Bate kana raniu' wo'o-ramo-rawo jadi' topetuku' Yesus!"</s>
     </seg>
     <seg type="verse" id="b.ACT.10.48">
      <s id="b.ACT.10.48.1">Toe pai' Petrus mpohubui-ra hira' Kornelius bona raniu' mpokahangai' hanga' Yesus Kristus.</s>
      <s id="b.ACT.10.48.2">Oti toe, Kornelius pai' doo-na merapi' hi Petrus bona mo'oha' -i ulu dohe-ra ba hangkuja mengi.</s>
     </seg>
    </div>
    <div type="chapter" id="b.ACT.11">
     <seg type="verse" id="b.ACT.11.1">
      <s id="b.ACT.11.1.1">Ngkai ree, suro Pue' Yesus hante ompi' -ompi' hampepangalaa' to hi tana' Yudea mpo'epe karia-ra to bela-ra to Yahudi mpotarima wo'o-ramo-rawo Lolita Alata'ala.</s>
     </seg>
     <seg type="verse" id="b.ACT.11.2">
      <s id="b.ACT.11.2.1">Toe pai' karata-na Petrus hi Yerusalem, ba hangkuja dua to Yahudi topepangala' hi Yesus mposalai' -i,</s>
     </seg>
     <seg type="verse" id="b.ACT.11.3">
      <s id="b.ACT.11.3.1">ra'uli' -ki: "Napa pai' mesua' -ko-kona hi tomi tauna to babo' ntuku' ada agama-ta, pai' ngkoni' wo'o-ko-kona dohe-rae?"</s>
     </seg>
     <seg type="verse" id="b.ACT.11.4">
      <s id="b.ACT.11.4.1">Ngkai ree, Petrus mpotutura-raka hawe'ea to jadi' ngkai lomo' -na, na'uli':</s>
     </seg>
     <seg type="verse" id="b.ACT.11.5">
      <s id="b.ACT.11.5.1">"Bula-ku mosampaya hi ngata Yope, muu-mule' molinga' -a pai' ria pangila-ku.</s>
      <s id="b.ACT.11.5.2">Hi rala pangila-ku toe, kuhilo kumu' to mowela', ratoe hi opo' huno-na pai' ra'ulu tumai ngkai langi' hompo hi ncori-ku.</s>
     </seg>
     <seg type="verse" id="b.ACT.11.6">
      <s id="b.ACT.11.6.1">Kukamata ihi' -na, kuhilo-kuwo wori' nyala binata to opo' witi' -na, binata to me'ila, binata to menyolo, pai' nte danci wo'o.</s>
     </seg>
     <seg type="verse" id="b.ACT.11.7">
      <s id="b.ACT.11.7.1">Ngkai ree, ku'epe to mpololitai-a, na'uli' -ka: `Petrus, mokore-moko, sumale' -ramo pai' nukoni'.'</s>
     </seg>
     <seg type="verse" id="b.ACT.11.8">
      <s id="b.ACT.11.8.1">"Kutompoi': `Uma-e' Pue'!</s>
      <s id="b.ACT.11.8.2">Ko'ia ria hangkania kukoni' binata to rapalii' ba to babo' ntuku' ada agama-kai.'</s>
     </seg>
     <seg type="verse" id="b.ACT.11.9">
      <s id="b.ACT.11.9.1">"Ku'epe tena lolita tohe'e mpo'uli' -ka: `Napa to na'uli' Alata'ala lompe', neo' nu'uli' iko babo'.'</s>
     </seg>
     <seg type="verse" id="b.ACT.11.10">
      <s id="b.ACT.11.10.1">Tohe'e kuhilo tolu ngkani, pai' te'ore' nculii' -mi hilou hi langi'.</s>
     </seg>
     <seg type="verse" id="b.ACT.11.11">
      <s id="b.ACT.11.11.1">"Nto'u toe wo'o-hawo, rata-mi tolu tauna hi tomi po'ohaa' -ku.</s>
      <s id="b.ACT.11.11.2">To tolu toera, tauna to bela-ra to Yahudi to rahubui ngkai ngata Kaisarea hilou hi Yope mpopali' -a.</s>
     </seg>
     <seg type="verse" id="b.ACT.11.12">
      <s id="b.ACT.11.12.1">Inoha' Tomoroli' mpo'uli' -ka: `Petrus, neo' morara' nono-nu mpotuku' tauna toera.'</s>
      <s id="b.ACT.11.12.2">Jadi', hilou mpu'u-ama dohe-ra.</s>
      <s id="b.ACT.11.12.3">Pai' ria moto sabi' -ku hi rehe'i, apa' ompi' -ta to ono toera mai mpodohei-a hilou hi Kaisarea.</s>
      <s id="b.ACT.11.12.4">Karata-kai hi tomi Kornelius, mesua' -makai hi rala-na.</s>
     </seg>
     <seg type="verse" id="b.ACT.11.13">
      <s id="b.ACT.11.13.1">Kornelius mpotutura-kakai kampohilo-na hadua mala'eka mehupa' hi tomi-na to mpo'uli' -ki: `Hubui tauna hilou hi Yope mpopali' hadua tomane to rahanga' Simon Petrus bona tumai-i.</s>
     </seg>
     <seg type="verse" id="b.ACT.11.14">
      <s id="b.ACT.11.14.1">Hi'a mpai' to mpoparata-koko kareba to mpokeni kalompea' hi iko, duu' -na hi hawe'ea tauna ihi' tomi-nu.'</s>
     </seg>
     <seg type="verse" id="b.ACT.11.15">
      <s id="b.ACT.11.15.1">"Jadi', bula-ku mpololitai-ra-pidi, hompo-mi Inoha' Tomoroli' mpokuasai-ra, hibalia hewa to jadi' hi kita' to Yahudi lomo' -na.</s>
     </seg>
     <seg type="verse" id="b.ACT.11.16">
      <s id="b.ACT.11.16.1">Ngkai ree, kukiwoi-mi lolita Pue' to mpo'uli': `Yohanes meniu' hante ue, aga koi' mpai' raniu' hante Inoha' Tomoroli'.'</s>
     </seg>
     <seg type="verse" id="b.ACT.11.17">
      <s id="b.ACT.11.17.1">Jadi', ompi' -ompi', monoto-mi Alata'ala mpowai' Inoha' Tomoroli' hi hira' to bela-ra to Yahudi, hibalia hewa to nawai' -taka kita', sabana pepangala' -ta hi Pue' Yesus Kristus.</s>
      <s id="b.ACT.11.17.2">Jadi', hema rahi-a aku' toi-e, pai' daho' -a mpolawa' patuju Alata'ala?"</s>
     </seg>
     <seg type="verse" id="b.ACT.11.18">
      <s id="b.ACT.11.18.1">Kara'epe-na toporumpu toera lolita Petrus, rabahakai-mi mposalai' -i.</s>
      <s id="b.ACT.11.18.2">Mpo'une' Alata'ala lau-ramo, ra'uli': "Ane wae-tano, natarima moto-ra-rawo Alata'ala tauna to bela-ra to Yahudi, napalogai-ra medea ngkai jeko' -ra duu' -na mporata katuwua' to lompe' duu' kahae-hae-na."</s>
     </seg>
     <seg type="verse" id="b.ACT.11.19">
      <s id="b.ACT.11.19.1">Jadi', ntepu'u ngkai karapatehi-na Stefanus, topetuku' Yesus hi Yerusalem rabalinai', pai' wori' -ramo to metibo' hilou hi ngata doo, alaa-na pahawu' -hawu' -ramo.</s>
      <s id="b.ACT.11.19.2">Ria-ra to rata hi tana' Fenisia, ria wo'o-ra to loha hi tana' Siprus pai' hi ngata Antiokhia.</s>
      <s id="b.ACT.11.19.3">Hiapa kahilouaa-ra, mpoparata-ra Lolita Pue' Ala, aga muntu' hi to Yahudi-wadi.</s>
     </seg>
     <seg type="verse" id="b.ACT.11.20">
      <s id="b.ACT.11.20.1">Jadi' ngkai ree, ria wo'o-ra-rawo to mepangala' hi Yesus to ngkai tana' Siprus pai' Kirene.</s>
      <s id="b.ACT.11.20.2">Ngkai hira' toe, ria to hilou hi ngata Antiokhia mpokeni Kareba Lompe' hi tauna to bela-ra to Yahudi, mpo'uli' -raka Kayesus-na Pue'.</s>
     </seg>
     <seg type="verse" id="b.ACT.11.21">
      <s id="b.ACT.11.21.1">Baraka' Pue' ria dohe-ra, pai' alaa-na wori' -ramo to Antiokhia mepangala' pai' mpotonu katuwu' -ra hi Pue'.</s>
     </seg>
     <seg type="verse" id="b.ACT.11.22">
      <s id="b.ACT.11.22.1">Jadi', topetuku' Yesus to hi Yerusalem, mpo'epe wo'o-ra napa to jadi' hi Antiokhia toe.</s>
      <s id="b.ACT.11.22.2">Toe pai' Barnabas rahubui hilou hi Antiokhia.</s>
     </seg>
     <seg type="verse" id="b.ACT.11.23">
      <s id="b.ACT.11.23.1">Karata-na Barnabas hi ria, goe' lia-mi nono-na, apa' nahilo kabohe pegane' Alata'ala mpogane' tauna to mepangala' hi Yesus toera.</s>
      <s id="b.ACT.11.23.2">Jadi', Barnabas mporohoi nono-ra pai' na'uli' -raka bona tida-ra mpotuku' Pue' Yesus hante nono mpu'u.</s>
     </seg>
     <seg type="verse" id="b.ACT.11.24">
      <s id="b.ACT.11.24.1">Barnabas toei, tauna to lompe' nono-na.</s>
      <s id="b.ACT.11.24.2">Nakuasai-i Inoha' Tomoroli' pai' moroho pepangala' -na.</s>
      <s id="b.ACT.11.24.3">Toe pai' wori' tena to Antiokhia mepangala' hi Pue'.</s>
     </seg>
     <seg type="verse" id="b.ACT.11.25">
      <s id="b.ACT.11.25.1">Oti toe, hilou-imi Barnabas hi ngata Tarsus mpopali' Saulus.</s>
     </seg>
     <seg type="verse" id="b.ACT.11.26">
      <s id="b.ACT.11.26.1">Wae kanarua' -na, napo'ema' -imi hilou hi Antiokhia.</s>
      <s id="b.ACT.11.26.2">Barnabas pai' Saulus, tida-ra hi Antiokhia hampae kahae-na, morumpu ncuu-ra hante topepangala' hi Pue' Yesus to hi ria, pai' -ra mpotudui' wori' tauna.</s>
      <s id="b.ACT.11.26.3">Hi Antiokhia toe-mi lomo' -na topetuku' Yesus rahanga' to Kristen.</s>
     </seg>
     <seg type="verse" id="b.ACT.11.27">
      <s id="b.ACT.11.27.1">Nto'u toe wo'o, ba hangkuja dua to Kristen ngkai Yerusalem rata hi Antiokhia.</s>
      <s id="b.ACT.11.27.2">To Kristen toera, paka' nabi apa' ria pakulea' -ra mpohowa' lolita Alata'ala.</s>
     </seg>
     <seg type="verse" id="b.ACT.11.28">
      <s id="b.ACT.11.28.1">Hadua ngkai tauna toera, hanga' -na Agabus.</s>
      <s id="b.ACT.11.28.2">Mokore-i pai' hante petete' Inoha' Tomoroli' nalowa ami' -mi karia-na mpai' oro' bohe hi humalili' Kamagaua' Roma.</s>
      <s id="b.ACT.11.28.3">(Oro' toe madupa' mpu'u-mi nto'u poparenta-na Magau' Klaudius hi Roma.)</s>
     </seg>
     <seg type="verse" id="b.ACT.11.29">
      <s id="b.ACT.11.29.1">Mpo'epe toe, mohawa' -ramo topetuku' Yesus hi Antiokhia doko' mpotulungi ompi' hampepangalaa' -ra to hi tana' Yudea.</s>
      <s id="b.ACT.11.29.2">Jadi', butu-butu dua-ra mpowai' doi ntuku' pakulea' -ra,</s>
     </seg>
     <seg type="verse" id="b.ACT.11.30">
      <s id="b.ACT.11.30.1">pai' doi tohe'e rarumpu.</s>
      <s id="b.ACT.11.30.2">Oti toe, Barnabas pai' Saulus rasarumaka mpokeni doi toe hilou hi pangkeni topetuku' Yesus hi Yerusalem.</s>
     </seg>
    </div>
    <div type="chapter" id="b.ACT.12">
     <seg type="verse" id="b.ACT.12.1">
      <s id="b.ACT.12.1.1">Nto'u toe wo'o, Magau' Herodes Agripa ntepu'u mpobalinai' ba hangkuja dua topepangala' hi Pue' Yesus.</s>
     </seg>
     <seg type="verse" id="b.ACT.12.2">
      <s id="b.ACT.12.2.1">Ngkai hawa' -na toe, Yakobus ompi' -na Yohanes rasumale'.</s>
     </seg>
     <seg type="verse" id="b.ACT.12.3">
      <s id="b.ACT.12.3.1">Kanahilo-na Herodes to Yahudi mpokono babehia-na toe, natampai tena: nahubui tauna mpohoko' Petrus.</s>
      <s id="b.ACT.12.3.2">Tohe'e jadi' nto'u eo bohe to Yahudi to rahanga' Posusa' Roti to Uma Raragii.</s>
     </seg>
     <seg type="verse" id="b.ACT.12.4">
      <s id="b.ACT.12.4.1">Rahoko' mpu'u-imi Petrus, pai' -i ratarungku'.</s>
      <s id="b.ACT.12.4.2">Opo' ntuda tantara rapahawa' mpodongo-i, butu ntuda, opo' -ra hampo'emaa'.</s>
      <s id="b.ACT.12.4.3">Patuju-na Herodes, bona ane timpaliu-damo posusa' Paskah, rapohurai kara-kara-na Petrus hi mata ntodea pai' -i rahuku' mate.</s>
     </seg>
     <seg type="verse" id="b.ACT.12.5">
      <s id="b.ACT.12.5.1">Jadi', Petrus rapotuhu hi rala tarungku', aga topepangala' hi Pue' Yesus tida mosampaya hi Alata'ala, mposampayai-i.</s>
     </seg>
     <seg type="verse" id="b.ACT.12.6">
      <s id="b.ACT.12.6.1">Rala-na hamengi, turu-imi Petrus hi olo' rodua tantara, pai' rahoo' ntimalia pale-na hante rante.</s>
      <s id="b.ACT.12.6.2">Ria wo'o tantara to mpodongo wobo' tarungku'.</s>
      <s id="b.ACT.12.6.3">Patuju-na Herodes, bona mepulo mpai' rapohurai kara-kara-na hi mata ntodea.</s>
     </seg>
     <seg type="verse" id="b.ACT.12.7">
      <s id="b.ACT.12.7.1">Ntaa' we'i, hi bengi toe muu-mule' mehupa' -mi mala'eka Pue' hi rala tarungku', mokore hi ncori Petrus, pai' ria to mehini hi rala tarungku' toe.</s>
      <s id="b.ACT.12.7.2">Mala'eka toei mpolengo-lengo Petrus mpolike-i, na'uli' -ki: "Ee, pesahui memata!"</s>
      <s id="b.ACT.12.7.3">Nto'u toe, hangaa mobongka moto-mi rante pohoo' pale-na Petrus.</s>
     </seg>
     <seg type="verse" id="b.ACT.12.8">
      <s id="b.ACT.12.8.1">Na'uli' wo'o-mi mala'eka toei mpo'uli' -ki: "Ala' -mi pohea-nu, pai' unco' -mi sapatu' -nu!"</s>
      <s id="b.ACT.12.8.2">Natuku' mpu'u-mi Petrus hawa' -na.</s>
      <s id="b.ACT.12.8.3">Oti toe, na'uli' wo'o-mi mala'eka: "Mobajui-moko, pai' tuku' -ama."</s>
     </seg>
     <seg type="verse" id="b.ACT.12.9">
      <s id="b.ACT.12.9.1">Metuku' mpu'u-imi Petrus.</s>
      <s id="b.ACT.12.9.2">Aga ko'ia monoto mpu'u hi rala nono-na napa to nababehi mala'eka toei.</s>
      <s id="b.ACT.12.9.3">Na'uli' mpohilo pangila-i-wadi.</s>
     </seg>
     <seg type="verse" id="b.ACT.12.10">
      <s id="b.ACT.12.10.1">Jadi', mako' -ramo hilou mpoliu tantara to mpodongo wobo' to lomo' -na pai' tantara to mpodongo wobo' karomeha' -na, pai' rata-ramo hi wobo' ahe' ohea hilou hi ngata.</s>
      <s id="b.ACT.12.10.2">Wobo' ahe' toe mobea moto-imi-hawo.</s>
      <s id="b.ACT.12.10.3">Kaliliu-ramo mpotara wobo' toe hilou hi rala ngata.</s>
      <s id="b.ACT.12.10.4">Ko'ia-ra mahae momako', moronto ncorobaa-imi mala'eka mpalahii Petrus.</s>
     </seg>
     <seg type="verse" id="b.ACT.12.11">
      <s id="b.ACT.12.11.1">Lako' toe-di monoto-mi hi Petrus, pai' na'uli': "Makono mpu'u-mi-tano!</s>
      <s id="b.ACT.12.11.2">Pue' mpohubui mala'eka-na tumai mpobahaka-a ngkai pale Herodes pai' ngkai hawe'ea to doko' rababehi to Yahudi hi aku' -e."</s>
     </seg>
     <seg type="verse" id="b.ACT.12.12">
      <s id="b.ACT.12.12.1">Ka'oti-na mokanono hewa toe, hilou-imi hi tomi Maria, tina-na Yohanes Markus.</s>
      <s id="b.ACT.12.12.2">Hi tomi toe, wori' tauna morumpu mosampaya.</s>
     </seg>
     <seg type="verse" id="b.ACT.12.13">
      <s id="b.ACT.12.13.1">Jadi', Petrus mpokado' wobo' hi mali tomi toe.</s>
      <s id="b.ACT.12.13.2">Hadua tobine topobago hi tomi toe, hanga' -na Rode, tumai ke mpobea wobo'.</s>
     </seg>
     <seg type="verse" id="b.ACT.12.14">
      <s id="b.ACT.12.14.1">Na'epe-hawo libu' Petrus-di to hi mali wobo' -e.</s>
      <s id="b.ACT.12.14.2">Nakeni kagoe' -na, uma-idi kaliliu mpobea wobo', lala' lau-idi nculii' hilou hi rala tomi mpo'uli' -raka doo-na: "Petrus-hanale to hi wobo' toe-e ria!"</s>
     </seg>
     <seg type="verse" id="b.ACT.12.15">
      <s id="b.ACT.12.15.1">Ra'uli' -ki: "Wuli-ko!"</s>
      <s id="b.ACT.12.15.2">Aga najojo lau-mi mpo'uli' kahi'a-na mpu'u-mi.</s>
      <s id="b.ACT.12.15.3">Toe pai' ra'uli' -ki: "Bela-le Petrus tetu-e.</s>
      <s id="b.ACT.12.15.4">Mala'eka-na tetu-e."</s>
     </seg>
     <seg type="verse" id="b.ACT.12.16">
      <s id="b.ACT.12.16.1">Jadi', lingku' -na Rode hilou hi rala tomi, Petrus ntora mpokado' wobo'.</s>
      <s id="b.ACT.12.16.2">Rabea mpu'u-mi wobo', rahilo mpu'u-rawo, etu-imi Petrus.</s>
      <s id="b.ACT.12.16.3">Konce lia-ra.</s>
     </seg>
     <seg type="verse" id="b.ACT.12.17">
      <s id="b.ACT.12.17.1">Ngkai ree, Petrus mpohuka' -raka bona mengkalino-ra, pai' nalolita-raka beiwa Pue' mpokeni-i malai ngkai rala tarungku'.</s>
      <s id="b.ACT.12.17.2">Pai' na'uli' wo'o-raka: "Napa to jadi' tohe'i, uli' -ki Yakobus pai' hi ompi' -ompi' ntani' -na."</s>
      <s id="b.ACT.12.17.3">Oti toe, malai-imi Petrus hilou hi po'ohaa' ntani' -na.</s>
     </seg>
     <seg type="verse" id="b.ACT.12.18">
      <s id="b.ACT.12.18.1">Kamepulo-na mpu'u-mi, sese' -ramo tantara topojaga.</s>
      <s id="b.ACT.12.18.2">Ingu' -ra ba napa to jadi' hi Petrus.</s>
     </seg>
     <seg type="verse" id="b.ACT.12.19">
      <s id="b.ACT.12.19.1">Herodes mpohubui tauna mpopali' Petrus, aga uma-i raruai'.</s>
      <s id="b.ACT.12.19.2">Toe pai' Herodes mpehubui bona tantara to mpodongo Petrus toe-e ngone raparesa' pai' rapatehi.</s>
      <s id="b.ACT.12.19.3">Oti toe Herodes malai ngkai tana' Yudea hilou mo'oha' hi ngata Kaisarea.</s>
     </seg>
     <seg type="verse" id="b.ACT.12.20">
      <s id="b.ACT.12.20.1">Hangkani tempo, moroe lia-i Magau' Herodes mpokaroe pue' ngata Tirus pai' Sidon.</s>
      <s id="b.ACT.12.20.2">Toe pai' mohawa' -ramo to Tirus pai' to Sidon hante hanono lau mposuro tauna hilou hi ngata Kaisarea doko' mpali' kahintuwuaa' hante magau'.</s>
      <s id="b.ACT.12.20.3">Apa' to Tirus pai' to Sidon toera mporata pongkoni' -ra ngkai tana' to naparentai Herodes.</s>
      <s id="b.ACT.12.20.4">Lomo' -na, kako'ia-ra mponyanyo magau', ra'oluhi hadua pahawaa' -na to mpo'urusi tomi magau', hanga' -na Blastus, bona tono' hi hira' -i, pai' lako' hilou-ra mponyanyo magau' mpali' kahintuwuaa'.</s>
     </seg>
     <seg type="verse" id="b.ACT.12.21">
      <s id="b.ACT.12.21.1">Jadi', hi eo to rapakatantu, Herodes mpo'unco' pohea kamagaua' -na pai' mohura hi pohuraa kamagaua' -na, pai' -i mololita hi ntodea.</s>
     </seg>
     <seg type="verse" id="b.ACT.12.22">
      <s id="b.ACT.12.22.1">Mogora-ramo ntodea mpo'une' Herodes, ra'uli': "Tohe'i-e bela-pi lolita manusia'.</s>
      <s id="b.ACT.12.22.2">Hewa pololita tauna to mobaraka' to ngkai langi'!"</s>
     </seg>
     <seg type="verse" id="b.ACT.12.23">
      <s id="b.ACT.12.23.1">Hinto'u toe, mala'eka Pue' mpohuku' ncorobaa Herodes hante haki', apa' molangko rahi nono-na, pai' uma-i dota mpobila' Alata'ala.</s>
      <s id="b.ACT.12.23.2">Bula-na tuwu' -pidi, ulea ami' -imi, alaa-na napomate-ki.</s>
     </seg>
     <seg type="verse" id="b.ACT.12.24">
      <s id="b.ACT.12.24.1">Jadi' kahaa-haea kawoo-woria' tauna to mpo'epe Lolita Pue', pai' kawoo-woria' -mi to mepangala' hi Yesus.</s>
     </seg>
     <seg type="verse" id="b.ACT.12.25">
      <s id="b.ACT.12.25.1">Ane Barnabas pai' Saulus, kahudu-na bago-ra hi Yerusalem, nculii' -ramo hilou hi Antiokhia, pai' mpokeni wo'o-ra Yohanes Markus dohe-ra.</s>
     </seg>
    </div>
    <div type="chapter" id="b.ACT.13">
     <seg type="verse" id="b.ACT.13.1">
      <s id="b.ACT.13.1.1">Hi olo' topetuku' Yesus to hi Antiokhia, ria ba hangkuja dua nabi pai' guru to mpokeni Lolita Pue', hanga' -ra: Barnabas; Simeon to ra'atu Nto'eta; Lukius to ngkai ngata Kirene; Menahem to rapokakama dohe Magau' Herodes Antipas; pai' Saulus.</s>
     </seg>
     <seg type="verse" id="b.ACT.13.2">
      <s id="b.ACT.13.2.1">Hangkani, bula-ra mepue' hi Pue' Ala pai' mopuasa', Inoha' Tomoroli' mpololitai-ra hewa tohe'i: "Barnabas pai' Saulus toe, kupelihi-ra jadi' topobago-ku.</s>
      <s id="b.ACT.13.2.2">Jadi', patani' -ramo, bona hilou-ra mpobabehi bago to kupopokoloi-raka."</s>
     </seg>
     <seg type="verse" id="b.ACT.13.3">
      <s id="b.ACT.13.3.1">Jadi', ka'oti-ra mopuasa' pai' mosampaya, rajama-ramo Barnabas pai' Saulus, pai' raposampayai.</s>
      <s id="b.ACT.13.3.2">Oti toe, rapope'ongko' mpu'u-ramo hilou mpokeni Kareba Lompe'.</s>
     </seg>
     <seg type="verse" id="b.ACT.13.4">
      <s id="b.ACT.13.4.1">Jadi', apa' Inoha' Tomoroli' mpahawa' -ra mpopalele Kareba Lompe', mako' -ramo hilou hi ngata Seleukia to hi wiwi' tahi'.</s>
      <s id="b.ACT.13.4.2">Ngkai ree, mpohawi' kapal-ramo hilou hi lewuto' Siprus.</s>
     </seg>
     <seg type="verse" id="b.ACT.13.5">
      <s id="b.ACT.13.5.1">Karata-ra hi ree hi ngata Salamis, raparata-mi Lolita Alata'ala hi tomi posampayaa to Yahudi.</s>
      <s id="b.ACT.13.5.2">Yohanes Markus mpongawa' -ra hi rala bago-ra toe.</s>
     </seg>
     <seg type="verse" id="b.ACT.13.8">
      <s id="b.ACT.13.8.1">Modao' -ra hobo' hi lewuto' toe, duu' -ra rata hi ngata Pafos.</s>
      <s id="b.ACT.13.8.2">Hi ria-ra mpohirua' -ki hadua to Yahudi, hanga' -na Baryesus.</s>
      <s id="b.ACT.13.8.3">Hi rala basa Yunani hanga' -na Elimas.</s>
      <s id="b.ACT.13.8.4">Elimas toei, hadua topobali'mata to wori' inca-na, pai' na'uli' wo'o kahi'a-na nabi Alata'ala.</s>
      <s id="b.ACT.13.8.5">Hi'a toei bale-na gubernur to hi lewuto' toe, Sergius Paulus hanga' -na.</s>
      <s id="b.ACT.13.8.6">Gubernur toei, tauna to pante.</s>
      <s id="b.ACT.13.8.7">Nakio' -ra Barnabas pai' Saulus tumai mpohirua' -ki, apa' doko' na'epe-hawo Lolita Alata'ala.</s>
      <s id="b.ACT.13.8.8">Aga Elimas topobali'mata toei, mpobaro lolita-ra, apa' doko' nalawa' bona neo' mpai' gubernur mepangala' hi Yesus.</s>
     </seg>
     <seg type="verse" id="b.ACT.13.9">
      <s id="b.ACT.13.9.1">Tapi' Saulus-- to rahanga' wo'o Paulus-- nakuasai Inoha' Tomoroli' -i.</s>
      <s id="b.ACT.13.9.2">Mpomonaa-i Elimas, na'uli' -ki:</s>
     </seg>
     <seg type="verse" id="b.ACT.13.10">
      <s id="b.ACT.13.10.1">"Ee topebagiu ngkaraka'!</s>
      <s id="b.ACT.13.10.2">Iko bali' hawe'ea to monoa'!</s>
      <s id="b.ACT.13.10.3">Hewa Magau' Anudaa' -hana kehi-nu tetu-e!</s>
      <s id="b.ACT.13.10.4">Napa pai' uma nubahakai oa' mpohala'weo tudui' Pue' to monoa'?</s>
     </seg>
     <seg type="verse" id="b.ACT.13.11">
      <s id="b.ACT.13.11.1">Wae lau, hilo pe'!</s>
      <s id="b.ACT.13.11.2">Pue' mpohuku' -ko!</s>
      <s id="b.ACT.13.11.3">Ngkai wae lau wero-ko, uma-poko pehilo ba hangkuja eo kahae-na!"</s>
      <s id="b.ACT.13.11.4">Hinto'u toe, Elimas mporasai ria to mo'eta hewa rangahu mpoleru mata-na, alaa-na mogao' -gao' -i-damo mpopali' tauna mpotete' -i.</s>
     </seg>
     <seg type="verse" id="b.ACT.13.12">
      <s id="b.ACT.13.12.1">Kanahilo-na Gubernur napa to jadi' tohe'e, mepangala' -imi hi Pue' Yesus, apa' konce-i mpo'epe tudui' Pue'.</s>
     </seg>
     <seg type="verse" id="b.ACT.13.13">
      <s id="b.ACT.13.13.1">Ngkai Pafos, Paulus pai' doo-na mpohawi' kapal hilou hi ngata Perga hi tana' Pamfilia.</s>
      <s id="b.ACT.13.13.2">Hi ngata toe, Yohanes Markus mpalahii-ra pai' nculii' hilou hi Yerusalem.</s>
     </seg>
     <seg type="verse" id="b.ACT.13.14">
      <s id="b.ACT.13.14.1">Ngkai Perga, rapokaliliu pomako' -ra rata hi ngata Antiokhia hi tana' Pisidia.</s>
      <s id="b.ACT.13.14.2">Hi Eo Sabat (eo pepuea' -ra to Yahudi), hilou-ramo mohura hi tomi posampayaa to Yahudi.</s>
     </seg>
     <seg type="verse" id="b.ACT.13.15">
      <s id="b.ACT.13.15.1">Hi porumpua toe, ria to mpobasa Atura Musa pai' sura nabi-nabi.</s>
      <s id="b.ACT.13.15.2">Oti toe, pangkeni tomi posampayaa toe mpohubui tauna hilou mepekune' hi Paulus pai' Barnabas, ra'uli' -raka: "Ompi', ane ria lolita-ni doko' mpotudui' -kai, hewa toe lau kipalogai-koi mololita."</s>
     </seg>
     <seg type="verse" id="b.ACT.13.16">
      <s id="b.ACT.13.16.1">Kamokore-nami Paulus, mohuka' bona molino-ra, pai' na'uli': "Ompi' -ompi' -ku to Israel, pai' koi' wo'o to bela-koi to Israel aga to mepue' -mokoi hi Alata'ala: Epe-ka-kuwo lolita-ku.</s>
     </seg>
     <seg type="verse" id="b.ACT.13.17">
      <s id="b.ACT.13.17.1">Alata'ala to tapue' kita' to Israel mpopelihi-mi ntu'a-ta owi, pai' napopomuli-ra alaa-na wori' lia-ramo bula-ra mesowo' hi tana' Mesir.</s>
      <s id="b.ACT.13.17.2">Ngkai ree, napopohiloi-ra kuasa-na to bohe nto'u kanatete' -ra malai ngkai Mesir.</s>
     </seg>
     <seg type="verse" id="b.ACT.13.18">
      <s id="b.ACT.13.18.1">Oti toe, opo' mpulu' mpae kahae-na, napengkatarii mpohilo pesapuaka-ra bula-ra hi tana' to wao'.</s>
     </seg>
     <seg type="verse" id="b.ACT.13.19">
      <s id="b.ACT.13.19.1">Pitu magau' hante ntodea-ra hi tana' Kanaan nadagi bona tana' -ra nabagi-bagi-raka to Israel bona hira' -mi pue' -na.</s>
     </seg>
     <seg type="verse" id="b.ACT.13.20">
      <s id="b.ACT.13.20.1">Kajadia' hawe'ea tohe'i we'i, kira-kira opo' atu lima mpulu' mpae kahae-na.</s>
      <s id="b.ACT.13.20.2">"Oti toe, Pue' Ala mpowai' -ra tadulako-tadulako to jadi' pangkeni-ra, duu' rata hi nabi Samuel.</s>
     </seg>
     <seg type="verse" id="b.ACT.13.21">
      <s id="b.ACT.13.21.1">Nto'u toe, merapi' -ra bona Pue' Ala mpowai' -ra magau'.</s>
      <s id="b.ACT.13.21.2">Jadi', Alata'ala mpowai' -ra magau', Saul hanga' -na, ana' -na Kis muli Benyamin.</s>
      <s id="b.ACT.13.21.3">Saul toe-mi to jadi' magau' to Israel opo' mpulu' mpae kahae-na.</s>
     </seg>
     <seg type="verse" id="b.ACT.13.22">
      <s id="b.ACT.13.22.1">Aga ka'omea-na Pue' Ala mpopohu-i ngkai huraa-na, pai' -i mpo'ongko' Daud jadi' magau' to Israel.</s>
      <s id="b.ACT.13.22.2">Toi-mi to na'uli' Alata'ala mpotompo'wiwi Daud: `Daud ana' Isai toei, tauna to mpokagoe' nono-ku pai' to mpobabehi konoa-ku.'</s>
     </seg>
     <seg type="verse" id="b.ACT.13.23">
      <s id="b.ACT.13.23.1">"Ompi' -ompi', ngkai muli Daud toe-mi, Alata'ala mpo'ongko' -taka kita' to Israel hadua Magau' Tompohore-ta ngkai huku' jeko' -ta, ntuku' pojanci-na owi.</s>
      <s id="b.ACT.13.23.2">Magau' toei, Yesus hanga' -na.</s>
     </seg>
     <seg type="verse" id="b.ACT.13.24">
      <s id="b.ACT.13.24.1">Kako'ia-na Yesus mpotepu'u bago-na, Yohanes Topeniu' mpo'uli' -raka hawe'ea to Israel bona medea-ra ngkai jeko' -ra pai' -ra raniu'.</s>
     </seg>
     <seg type="verse" id="b.ACT.13.25">
      <s id="b.ACT.13.25.1">Neo' hudu-mi pobago-na Yohanes, na'uli' -raka ntodea: `Ntuku' pomporataa-ni, hema-a aku' toi-e?</s>
      <s id="b.ACT.13.25.2">Bela-kuwo aku' Magau' to nipopea.</s>
      <s id="b.ACT.13.25.3">Rata moto-i mpai' ane oti-pi bago-ku.</s>
      <s id="b.ACT.13.25.4">Bangku' jadi' pahawaa' -na to mpobongka koloro sapatu' -na, uma-a-kuwo natao.'</s>
     </seg>
     <seg type="verse" id="b.ACT.13.26">
      <s id="b.ACT.13.26.1">"Ompi' -ompi' -ku muli Abraham, pai' koi' wo'o to bela-koi to Yahudi aga to mepue' -mi hi Alata'ala: Hi kita' toi-mi raparata kareba toe, to mpo'uli' ohea bona tebahaka-ta ngkai huku' jeko' -ta.</s>
     </seg>
     <seg type="verse" id="b.ACT.13.27">
      <s id="b.ACT.13.27.1">Ompi' -ta to mo'oha' hi Yerusalem hante pangkeni-ra, uma ra'incai Kayesus-na Magau' Topetolo' toei.</s>
      <s id="b.ACT.13.27.2">Uma ra'incai batua-na lolita nabi to rabasa butu Eo Sabat.</s>
      <s id="b.ACT.13.27.3">Toe pai' rahuku' mate-i-hana Yesus.</s>
      <s id="b.ACT.13.27.4">Ntaa' hante babehia-ra tohe'e, te'ihii' lau-mi to ralowa nabi owi.</s>
     </seg>
     <seg type="verse" id="b.ACT.13.28">
      <s id="b.ACT.13.28.1">Nau' uma raratai to toto-na rahuku' mate-ki, aga raperapi' oa' hi Pilatus bona rapatehi-i.</s>
     </seg>
     <seg type="verse" id="b.ACT.13.29">
      <s id="b.ACT.13.29.1">Hudu-mi rababehi hawe'ea to te'uki' owi to mpolowa-i, rapopana'u woto-na ngkai kaju parika' -na pai' -i ratana.</s>
     </seg>
     <seg type="verse" id="b.ACT.13.30">
      <s id="b.ACT.13.30.1">Aga Alata'ala mpotuwu' -i nculii'.</s>
     </seg>
     <seg type="verse" id="b.ACT.13.31">
      <s id="b.ACT.13.31.1">Oti toe, wori' mengi-i-pidi mpopehuwu woto-na hi tauna to mpotuku' -i ngkai Galilea hilou hi Yerusalem.</s>
      <s id="b.ACT.13.31.2">Hira' toe-mi to jadi' sabi' -na hi kita' to Yahudi, Kahi'a-na mpu'u-mi Magau' Topetolo'.</s>
     </seg>
     <seg type="verse" id="b.ACT.13.33">
      <s id="b.ACT.13.33.1">"Jadi' ompi' -ompi', hewa toe lau, kai' -mi to mparata-kokoi Kareba Lompe' tohe'i.</s>
      <s id="b.ACT.13.33.2">Napa to najanci Alata'ala owi hi ntu'a-ta, napadupa' hi kita' muli-ra tempo toi-e hi kanapotuwu' -na nculii' Yesus ngkai kamatea.</s>
      <s id="b.ACT.13.33.3">Hewa to te'uki' hi rala Rona' Daud karomeha' -na: `Iko-mi Ana' -ku.</s>
      <s id="b.ACT.13.33.4">Eo toe lau kupo'Ana' -moko.'</s>
     </seg>
     <seg type="verse" id="b.ACT.13.34">
      <s id="b.ACT.13.34.1">Yesus tohe'e, napotuwu' mpu'u-imi Alata'ala, pai' bate uma-ipi mate nculii' ba jadi' pope hi rala daeo'.</s>
      <s id="b.ACT.13.34.2">Toe-mile batua lolita Buku Tomoroli' to mpo'uli' hewa toi-e: `Napa to kujanci-ki Magau' Daud owi, bate moroli' pai' monoa' kadupa' -na.</s>
      <s id="b.ACT.13.34.3">Napa to kujanci toe, bate kupadupa' hi koi'.'</s>
     </seg>
     <seg type="verse" id="b.ACT.13.35">
      <s id="b.ACT.13.35.1">"Toe wo'o-mi batua lolita Daud hi rala posampaya-na, na'uli' hewa toi: `Woto-ku uma nupelele' hi rala daeo' duu' -na pope, apa' Aku' batua-nu to nupelihi.'</s>
     </seg>
     <seg type="verse" id="b.ACT.13.36">
      <s id="b.ACT.13.36.1">Ompi' -ompi', bela woto-na Daud moto to natoa' lolita toe we'i.</s>
      <s id="b.ACT.13.36.2">Apa' Daud mpobabehi hawe'ea to nahubui-ki Alata'ala, pai' kahudu tuwu' -na hi dunia' toi, mate-imi.</s>
      <s id="b.ACT.13.36.3">Woto-na ratana hi ncori daeo' ntu'a-na pai' bate jadi' pope-mi.</s>
     </seg>
     <seg type="verse" id="b.ACT.13.37">
      <s id="b.ACT.13.37.1">Aga Yesus, to napotuwu' nculii' Alata'ala-e, uma-i-hana jadi' pope hi rala daeo'.</s>
     </seg>
     <seg type="verse" id="b.ACT.13.38">
      <s id="b.ACT.13.38.1">Jadi', ompi' -ompi', toe pai' kuparata-kokoi kareba toi: hante napa to jadi' hi Yesus toe, jeko' -ni ma'ala ra'ampungi.</s>
     </seg>
     <seg type="verse" id="b.ACT.13.39">
      <s id="b.ACT.13.39.1">Uma-ta bisa tebahaka ngkai huku' jeko' -ta hi kampotuku' -ta Atura Musa.</s>
      <s id="b.ACT.13.39.2">Aga hema-hema to mepangala' hi Yesus, tebahaka mpu'u-ra ngkai hawe'ea jeko' -ra, duu' -na jadi' monoa' mpu'u-ramo hi poncilo Alata'ala.</s>
     </seg>
     <seg type="verse" id="b.ACT.13.40">
      <s id="b.ACT.13.40.1">"Aga kana tapelompehi, bona neo' mpai' jadi' hi kita' hewa to na'uli' Alata'ala hante wiwi nabi owi.</s>
      <s id="b.ACT.13.40.2">Na'uli':</s>
     </seg>
     <seg type="verse" id="b.ACT.13.41">
      <s id="b.ACT.13.41.1">`Pelompehi-e', koi' to meruge'.</s>
      <s id="b.ACT.13.41.2">Konce-koi mpai' mpohilo babehia-ku, ka'omea-na rahuku' mate-koi.</s>
      <s id="b.ACT.13.41.3">Apa' tempo toi kubabehi anu to mobaraka' lia.</s>
      <s id="b.ACT.13.41.4">Hiaa' oja' -ko-koina mpopangala', nau' ria to mponotohi-kokoi.'"</s>
     </seg>
     <seg type="verse" id="b.ACT.13.42">
      <s id="b.ACT.13.42.1">Kamalai-ra Paulus pai' Barnabas ngkai tomi posampayaa toe, tauna to morumpu hi ree mpo'uli' -raka: "Kiperapi' bona Eo Sabat to rata, tumai wo'o-koi mpai' mpakanoto tena-kakai tudui' toe-e we'i."</s>
     </seg>
     <seg type="verse" id="b.ACT.13.43">
      <s id="b.ACT.13.43.1">Oti toe, pagaa' -gaa' -ramo ngkai tomi posampayaa toe.</s>
      <s id="b.ACT.13.43.2">Wori' to Yahudi mpotuku' Paulus pai' Barnabas.</s>
      <s id="b.ACT.13.43.3">Pai' wori' wo'o tauna to bela-ra to Yahudi aga to mesua' -mi hi agama Yahudi, metuku' wo'o-ra-rawo mpotuku' Paulus pai' Barnabas.</s>
      <s id="b.ACT.13.43.4">Suro Pue' Yesus toera mpo'apui nono-ra bona tida-ra mepangala' hi Alata'ala to mpowai' -ta kalompea' ngkai kabula rala-na.</s>
     </seg>
     <seg type="verse" id="b.ACT.13.44">
      <s id="b.ACT.13.44.1">Jadi', mingku boko' hi Eo Sabat wo'o-mi, neo' hawe'ea pue' ngata morumpu doko' mpo'epe Lolita Alata'ala.</s>
     </seg>
     <seg type="verse" id="b.ACT.13.45">
      <s id="b.ACT.13.45.1">Tapi' karahilo-na to Yahudi kawori' tauna to morumpu, mohingi' -ramo.</s>
      <s id="b.ACT.13.45.2">Toe pai' raruge' -i Paulus pai' rabaro hawe'ea to na'uli'.</s>
     </seg>
     <seg type="verse" id="b.ACT.13.46">
      <s id="b.ACT.13.46.1">Tapi' hangkedi' kabia' -ra Paulus pai' Barnabas mololita.</s>
      <s id="b.ACT.13.46.2">Ra'uli' mpo'uli' -raka to Yahudi: "Taoa-na, Lolita Alata'ala kana raparata mperi'ulu hi koi' to Yahudi.</s>
      <s id="b.ACT.13.46.3">Tapi', bo uma-ko-koina dota ntarima, koi' moto-mi-koiwo to mpakanoa' ka'uma-nakoi natao mporata katuwua' to duu' kahae-hae-na.</s>
      <s id="b.ACT.13.46.4">Wae-pi, kipalahii-mokoi, hilou mpokeni Lolita Alata'ala hi tauna to bela-ra to Yahudi!</s>
     </seg>
     <seg type="verse" id="b.ACT.13.47">
      <s id="b.ACT.13.47.1">Apa' toi-mi hawa' Pue' Ala hi kai'.</s>
      <s id="b.ACT.13.47.2">Na'uli': `Kupelihi-moko jadi' baja to mpobajahi nono tauna to bela-ra to Yahudi, bona Iko mpoparata kalompea' hi tauna humalili' dunia'.'"</s>
     </seg>
     <seg type="verse" id="b.ACT.13.48">
      <s id="b.ACT.13.48.1">Kara'epe-na-rawo tauna to bela-ra to Yahudi lolita toe, goe' -ramo, pai' -ra mpo'une' Lolita Pue'.</s>
      <s id="b.ACT.13.48.2">Pai' hema-hema to napelihi ami' -mi Alata'ala bona mporata katuwua' to lompe' duu' kahae-hae-na, mepangala' -ramo hi Pue' Yesus.</s>
     </seg>
     <seg type="verse" id="b.ACT.13.49">
      <s id="b.ACT.13.49.1">Jadi', Lolita Pue' molele hobo' hi tana' toe.</s>
     </seg>
     <seg type="verse" id="b.ACT.13.50">
      <s id="b.ACT.13.50.1">Tapi' to Yahudi mpo'ukei' totu'a-totu'a ngata pai' tobine-tobine to mo'ua' to mengkoru hi Alata'ala, alaa-na Paulus pai' Barnabas rabalinai' pai' rapopalai ngkai ngata Antiokhia.</s>
     </seg>
     <seg type="verse" id="b.ACT.13.51">
      <s id="b.ACT.13.51.1">Toe pai' Paulus hante Barnabas mpotonta awu to hi witi' -ra, tanda kabela-napi-rawo hira' to mpotangku ane Alata'ala mpohuku' pue' ngata toe.</s>
      <s id="b.ACT.13.51.2">Oti toe hilou-ramo hi ngata Ikonium.</s>
     </seg>
     <seg type="verse" id="b.ACT.13.52">
      <s id="b.ACT.13.52.1">Topetuku' Pue' Yesus hi Antiokhia, nakuasai-ramo Inoha' Tomoroli' pai' goe' lia nono-ra.</s>
     </seg>
    </div>
    <div type="chapter" id="b.ACT.14">
     <seg type="verse" id="b.ACT.14.1">
      <s id="b.ACT.14.1.1">Napa to jadi' hi ngata Antiokhia wengi, toe wo'o to jadi' hi Ikonium.</s>
      <s id="b.ACT.14.1.2">Paulus pai' Barnabas hilou hi tomi posampayaa to Yahudi, pai' -ra mpoparata Kareba Lompe' hi tauna to morumpu hi ria, alaa-na wori' to Yahudi pai' to bela-ra to Yahudi mepangala' hi Yesus.</s>
     </seg>
     <seg type="verse" id="b.ACT.14.2">
      <s id="b.ACT.14.2.1">Tapi' to Yahudi to uma dota mepangala' mpo'ukei' ntodea to bela-ra to Yahudi, bona mpokahuku' -ra topepangala' hi Pue' Yesus.</s>
     </seg>
     <seg type="verse" id="b.ACT.14.3">
      <s id="b.ACT.14.3.1">Paulus pai' Barnabas, mahae-ra mobago hi ngata toe.</s>
      <s id="b.ACT.14.3.2">Mpoparata-ra Kareba Pue' hante uma ria eka' -ra.</s>
      <s id="b.ACT.14.3.3">Pai' Pue' moto-mi mpotulungi-ra, apa' nawai' -ra baraka' mpobabehi tanda mekoncehi, bona monoto-mi hi hawe'ea tauna kamakono-na lolita to rakeni.</s>
      <s id="b.ACT.14.3.4">Lolita toe mpo'uli' kabula rala Alata'ala mpowai' kalompea' hi manusia'.</s>
     </seg>
     <seg type="verse" id="b.ACT.14.4">
      <s id="b.ACT.14.4.1">Tapi' ihi' ngata toera uma-ra hintuwu'.</s>
      <s id="b.ACT.14.4.2">Ria-ra to tono' hi to Yahudi, ria wo'o-ra to tono' hi suro Pue' Yesus.</s>
     </seg>
     <seg type="verse" id="b.ACT.14.5">
      <s id="b.ACT.14.5.1">Ka'omea-na tauna to bela-ra to Yahudi pai' tauna to Yahudi hante pangkeni-ra wo'o, mohawa' -ramo doko' mpobalinai' pai' mpowatuhi-ra Paulus pai' Barnabas.</s>
     </seg>
     <seg type="verse" id="b.ACT.14.6">
      <s id="b.ACT.14.6.1">Ntaa' ra'inca-di Paulus pai' Barnabas patuju-rae.</s>
      <s id="b.ACT.14.6.2">Toe pai' metibo' -ramo hilou hi tana' Likaonia, pai' -ra mo'oha' hi ree, mohu' hi ngata Listra pai' Derbe.</s>
     </seg>
     <seg type="verse" id="b.ACT.14.7">
      <s id="b.ACT.14.7.1">Hi ree wo'o-ra mpoparata Kareba Lompe'.</s>
     </seg>
     <seg type="verse" id="b.ACT.14.8">
      <s id="b.ACT.14.8.1">Hi ngata Listra, ria hadua tomane to pungku ngkai lomo' kaputu-na.</s>
      <s id="b.ACT.14.8.2">Ntora mohura-i-wadi, apa' uma moroho witi' -na pai' uma mpu'u nakulei' momako'.</s>
     </seg>
     <seg type="verse" id="b.ACT.14.9">
      <s id="b.ACT.14.9.1">Topungku toei mohura mpo'epe Paulus mololita.</s>
      <s id="b.ACT.14.9.2">Paulus mpenoto' -i pai' nahilo karia pepangala' -na bona rapaka'uri' -i.</s>
     </seg>
     <seg type="verse" id="b.ACT.14.10">
      <s id="b.ACT.14.10.1">Toe pai' na'uli' napesukui: "Mokore monoa' -moko!"</s>
      <s id="b.ACT.14.10.2">Hangkore-idile, pai' -i momako' hilou tumai.</s>
     </seg>
     <seg type="verse" id="b.ACT.14.11">
      <s id="b.ACT.14.11.1">Karahilo-na ntodea napa to nababehi Paulus toe, mololita-ramo hi rala basa-ra moto, to rahanga' basa Likaonia, ra'uli': "Hompo-mi anitu bola' tumai hi wongko dunia' molence mpo-manusia'!"</s>
     </seg>
     <seg type="verse" id="b.ACT.14.12">
      <s id="b.ACT.14.12.1">Barnabas rahanga' Zeus, pai' Paulus rahanga' Hermes, apa' Paulus poko topololita.</s>
     </seg>
     <seg type="verse" id="b.ACT.14.13">
      <s id="b.ACT.14.13.1">Ngkai ree, apa' ria-hawo tomi pepuea' hi Zeus hi mali ngata, pangkeni agama-ra ngkeni ba hangkuja ma'a pamawa japi pai' wunga hilou hi wobo' ngata, hangkaa-ngkania hante tauna to wori'.</s>
      <s id="b.ACT.14.13.2">Patuju-ra, doko' mposumale' japi toe rapopepue' hi Barnabas pai' Paulus.</s>
     </seg>
     <seg type="verse" id="b.ACT.14.14">
      <s id="b.ACT.14.14.1">Ntaa' we'i, kara'epe-na Barnabas pai' Paulus napa patuju-ra, raheu' -heu' -mi pohea-ra, tanda kasusa' nono-ra, pai' -ra mokeno hilou hi laintongo' tauna to wori', rapesukui mololita, ra'uli':</s>
     </seg>
     <seg type="verse" id="b.ACT.14.15">
      <s id="b.ACT.14.15.1">"Napa-di to nibabehi tohe'i-ee?</s>
      <s id="b.ACT.14.15.2">Kai' toi-e, manusia' biasa moto wo'o-ka-kaiwo hewa koi'.</s>
      <s id="b.ACT.14.15.3">Tumai-kai tohe'i-e, mpokeni Kareba Lompe' hi koi', bona nibahakai mepue' hi pue' to uma ria kalaua-na tetu, pai' bona mepue' -koi hi Alata'ala to Tuwu', Alata'ala to mpajadi' langi', dunia', tahi' hante hawe'ea ihi' -na.</s>
     </seg>
     <seg type="verse" id="b.ACT.14.16">
      <s id="b.ACT.14.16.1">Owi Pue' Ala mpelele' tauna humalili' dunia' mpotuku' konoa-ra moto.</s>
     </seg>
     <seg type="verse" id="b.ACT.14.17">
      <s id="b.ACT.14.17.1">Aga nau' wae, uma nalipo' mpowai' -ta tanda-tanda to mpakanoto-taka karia-na Alata'ala.</s>
      <s id="b.ACT.14.17.2">Nawai' -ta wori' nyala pewai' to lompe': nawai' -ta uda ngkai langi', napopowua' hinu'a-ta hi tempo-na.</s>
      <s id="b.ACT.14.17.3">Nawai' -ta pongkoni', nawai' -ta kagoea' nono."</s>
     </seg>
     <seg type="verse" id="b.ACT.14.18">
      <s id="b.ACT.14.18.1">Nau' wae-mi lolita-ra Paulus pai' Barnabas hi ntodea, aga mokoro lia-pidi mpotagi-ra bona neo' -ra mpokeni pepue' -ra hi hira'.</s>
     </seg>
     <seg type="verse" id="b.ACT.14.19">
      <s id="b.ACT.14.19.1">Uma mahae ngkai ree, ba hangkuja dua to Yahudi to ngkai ngata Antiokhia pai' Ikonium rata hi Listra, doko' mpo'ewa Paulus.</s>
      <s id="b.ACT.14.19.2">Mpo'ukei' -ra ntodea hi Listra bona hira' wo'o doko' mpo'ewa-i.</s>
      <s id="b.ACT.14.19.3">Oti toe, hilou-ramo mpowatuhi-i pai' -i radii' hilou hi mali ngata pai' rapalahii-mi hi retu, ra'uli' -rawo mate-imi.</s>
     </seg>
     <seg type="verse" id="b.ACT.14.20">
      <s id="b.ACT.14.20.1">Ntaa' we'i, bula-ra topetuku' Yesus mokore ntololikia-na, muu-mule' memata-imi, pai' -i kaliliu mesua' hi rala ngata.</s>
      <s id="b.ACT.14.20.2">Kamepulo-na, hilou-imi dohe Barnabas hi ngata Derbe.</s>
     </seg>
     <seg type="verse" id="b.ACT.14.21">
      <s id="b.ACT.14.21.1">Hi Derbe, Paulus pai' Barnabas mpoparata wo'o Kareba Lompe', alaa-na wori' tauna jadi' topetuku' Yesus.</s>
      <s id="b.ACT.14.21.2">Ngkai ree, nculii' -ramo hilou hi ngata Listra, pai' ngkai ree hilou hi Ikonium, kaliliu wo'o hi ngata Antiokhia tana' Pisidia.</s>
     </seg>
     <seg type="verse" id="b.ACT.14.22">
      <s id="b.ACT.14.22.1">Hi butu ngata to rakahiloui toe, rarohoi nono-ra topetuku' Yesus, ra'uli' -raka: "Neo' tabahakai mepangala' hi Pue' Yesus, apa' kita' to jadi' ntodea-na Alata'ala kana mporata kaparia ncala', aga hi eo mpeno mo'oha' -ta dohe-na hi rala Kamagaua' -na."</s>
     </seg>
     <seg type="verse" id="b.ACT.14.23">
      <s id="b.ACT.14.23.1">Hi butu ngata to rakahiloui toe, Paulus pai' Barnabas mpo'ongko' tauna to jadi' pangkeni to mpototu'ai topetuku' Yesus hi ria.</s>
      <s id="b.ACT.14.23.2">Mopuasa' pai' mosampaya-ra, merapi' bona Pue' mpewili' -ra, apa' Hi'a-wadi poncarumakaa-ra.</s>
     </seg>
     <seg type="verse" id="b.ACT.14.24">
      <s id="b.ACT.14.24.1">Oti toe, Paulus pai' Barnabas mpokaliliu pomako' -ra ntara hi tana' Pisidia rata hi tana' Pamfilia.</s>
     </seg>
     <seg type="verse" id="b.ACT.14.25">
      <s id="b.ACT.14.25.1">Ngkai ree-ra mpokeni Lolita Alata'ala hi ngata Perga, pai' lako' mana'u-ra hilou hi wiwi' tahi' rata hi ngata Atalia.</s>
     </seg>
     <seg type="verse" id="b.ACT.14.26">
      <s id="b.ACT.14.26.1">Hudu-mi pobago-ra mpokeni Kareba Lompe' hi ngata-ngata toe.</s>
      <s id="b.ACT.14.26.2">Toe pai' mehawi' kapal-ramo nculii' hilou hi ngata Antiokhia hi tana' Siria.</s>
      <s id="b.ACT.14.26.3">Apa' ngkai ngata Antiokhia toe-mi pontepu'ua pomako' -rae wengi, pai' topetuku' Yesus to hi Antiokhia toe-ramo wengi to mposampayai-ra pai' merapi' bona Alata'ala mpewili' -ra hante kabula rala-na bula-ra mpobago bago to lako' hudu rapobago toe.</s>
     </seg>
     <seg type="verse" id="b.ACT.14.27">
      <s id="b.ACT.14.27.1">Karata-ra hi Antiokhia toe, rarumpu-ramo hawe'ea topepangala' hi Pue' Yesus, pai' ratutura-raka hawe'ea to nababehi Alata'ala hi pomakoa' -ra.</s>
      <s id="b.ACT.14.27.2">Ralolita wo'o beiwa Alata'ala mpobea-raka ohea bona tauna to bela-ra to Yahudi mepangala' wo'o-ra-rawo hi Yesus.</s>
     </seg>
     <seg type="verse" id="b.ACT.14.28">
      <s id="b.ACT.14.28.1">Jadi', Paulus pai' Barnabas, mahae hala' -ra tida hi ngata toe dohe topetuku' Yesus.</s>
     </seg>
    </div>
    <div type="chapter" id="b.ACT.15">
     <seg type="verse" id="b.ACT.15.1">
      <s id="b.ACT.15.1.1">Ria ba hangkuja dua to Yahudi ngkai Yudea to mepangala' -mi hi Pue' Yesus, hilou hi ngata Antiokhia.</s>
      <s id="b.ACT.15.1.2">To Yahudi toera mpotudui' topetuku' Yesus hi Antiokhia, ra'uli' -raka: "Ane uma-koi ratini' ntuku' ada to hi rala Atura Musa, bate uma-koi mpai' tebahaka ngkai huku' jeko' -ni!"</s>
     </seg>
     <seg type="verse" id="b.ACT.15.2">
      <s id="b.ACT.15.2.1">Uma mowo pe'ewa-ra Paulus pai' Barnabas mpobaro tudui' -ra toe.</s>
      <s id="b.ACT.15.2.2">Ka'omea-na, to Kristen to hi Antiokhia mpo'uli': "Agina tasuro ba hangkuja dua doo-ta hilou hi Yerusalem, mpobua' kara-kara toe hi suro Pue' Yesus pai' totu'a ntani' -na."</s>
      <s id="b.ACT.15.2.3">To rasuro hilou toe, hira' Paulus, Barnabas, pai' ba hangkuja dua to ntani' -na.</s>
     </seg>
     <seg type="verse" id="b.ACT.15.3">
      <s id="b.ACT.15.3.1">Jadi', to Kristen to hi Antiokhia mpobawa-ra rata hi mali ngata.</s>
      <s id="b.ACT.15.3.2">Ngkai ree, mako' -ramo hilou mpotoa' Yerusalem.</s>
      <s id="b.ACT.15.3.3">Hi pomakoa' -ra tohe'e, mpotara tana' Fenisia pai' Samaria, pai' halengko ohea ratutura beiwa tauna to bela-ra to Yahudi medea ngkai jeko' -ra pai' mepangala' hi Pue' Yesus.</s>
      <s id="b.ACT.15.3.4">Kareba tohe'e mpakagoe' nono-ra hawe'ea ompi' hampepangalaa'.</s>
     </seg>
     <seg type="verse" id="b.ACT.15.4">
      <s id="b.ACT.15.4.1">Rata mpu'u-ramo hi Yerusalem, to Kristen hi ria hante suro Pue' Yesus pai' totu'a ntani' -na mpotarima lompe' -ra.</s>
      <s id="b.ACT.15.4.2">Ngkai ree, Paulus pai' Barnabas mpotutura-raka hawe'ea to nababehi Alata'ala hi pomakoa' -ra wengi mpokeni Kareba Lompe' hi tauna to bela-ra to Yahudi.</s>
     </seg>
     <seg type="verse" id="b.ACT.15.5">
      <s id="b.ACT.15.5.1">Aga ria wo'o ba hangkuja dua to Parisi to mepangala' -mi hi Pue' Yesus.</s>
      <s id="b.ACT.15.5.2">Pokore-rami to Parisi toera, ra'uli': "Tauna to bela-ra to Yahudi tetura, uma hono' ane mepangala' -ra hi Yesus-wadi.</s>
      <s id="b.ACT.15.5.3">Kana ratini' wo'o-ra pai' rahubui mpotuku' Atura Musa."</s>
     </seg>
     <seg type="verse" id="b.ACT.15.6">
      <s id="b.ACT.15.6.1">Toe pai' morumpu-ramo suro Pue' Yesus pai' totu'a ntani' -na, mpohurai kara-kara toe.</s>
     </seg>
     <seg type="verse" id="b.ACT.15.7">
      <s id="b.ACT.15.7.1">Mahae lia-ra momewai' ngkalolita.</s>
      <s id="b.ACT.15.7.2">Ngkai ree, Petrus mokore pai' na'uli': "Ompi' -ompi', ni'inca moto ba hangkuja mpae to liu, aku' napelihi Alata'ala ngkai laintongo' -ta, nahubui-a mpokeni Kareba Lompe' hi tauna to bela kita' to Yahudi.</s>
      <s id="b.ACT.15.7.3">Ra'epe mpu'u-mi Kareba Lompe', pai' mepangala' -ramo hi Yesus.</s>
     </seg>
     <seg type="verse" id="b.ACT.15.8">
      <s id="b.ACT.15.8.1">Pai' Alata'ala to mpotiroi nono manusia', mpotarima tauna to bela-ra to Yahudi toera.</s>
      <s id="b.ACT.15.8.2">Ta'inca kanatarima-ra, apa' nawai' -ra Inoha' Tomoroli', hibalia hewa to nawai' -taka kita' toi-e.</s>
     </seg>
     <seg type="verse" id="b.ACT.15.9">
      <s id="b.ACT.15.9.1">Kita' to Yahudi pai' hira' to bela-ra to Yahudi, uma napoposisala.</s>
      <s id="b.ACT.15.9.2">Napakaroli' nono-ra apa' mepangala' -ramo hi Yesus.</s>
     </seg>
     <seg type="verse" id="b.ACT.15.10">
      <s id="b.ACT.15.10.1">Jadi' ompi' -ompi', napa-di pai' doko' ta'ewa patuju-na Alata'ala-e?</s>
      <s id="b.ACT.15.10.2">Napa pai' doko' tapopokoloi-raka tauna to bela-ra to Yahudi parenta pai' palia to motomo lia?</s>
      <s id="b.ACT.15.10.3">Bangku' ntu'a-ta-hawoe, duu' rata hi kita' toi-e lau, uma takulei' mpotuku' hawe'ea parenta pai' palia tetu-e!</s>
     </seg>
     <seg type="verse" id="b.ACT.15.11">
      <s id="b.ACT.15.11.1">Uma-ta tebahaka ngkai huku' jeko' -ta hi kampotuku' -ta parenta pai' palia hewa tetu.</s>
      <s id="b.ACT.15.11.2">Taparasaya kamporata-ta kalompea' muntu' ngkai kabula rala-na Pue' Yesus-wadi.</s>
      <s id="b.ACT.15.11.3">Wae wo'o-rawo hira'."</s>
     </seg>
     <seg type="verse" id="b.ACT.15.12">
      <s id="b.ACT.15.12.1">Kahudu-na Petrus mololita, hawe'ea tauna to morumpu toera, mengkalino-ra-wadi mokanono.</s>
      <s id="b.ACT.15.12.2">Oti toe, rape'epei wo'o-pi lolita-ra Barnabas pai' Paulus, mpololita tanda mekoncehi pai' anu mobaraka' to rababehi hante kuasa Alata'ala bula-ra mpokeni Kareba Lompe' hi tauna to bela-ra to Yahudi.</s>
     </seg>
     <seg type="verse" id="b.ACT.15.13">
      <s id="b.ACT.15.13.1">Hudu lolita-ra Barnabas pai' Paulus, na'uli' -mi Yakobus: "Ompi' -ompi', pe'epei-ka-kuwo lolita-ku.</s>
     </seg>
     <seg type="verse" id="b.ACT.15.14">
      <s id="b.ACT.15.14.1">Ta'epe-mi we'i lolita-na Simon, mpo'uli' -taka beiwa lomo' -na Alata'ala mpopohiloi ahi' -na hi tauna to bela-ra to Yahudi, napelihi ngkai laintongo' -ra tauna to napajadi' ntodea-na.</s>
     </seg>
     <seg type="verse" id="b.ACT.15.15">
      <s id="b.ACT.15.15.1">Toe hibalia hante lolita-ra nabi owi, apa' ria nabi owi to mpolowa kanakio' -ra Alata'ala tauna to bela-ra to Yahudi jadi' ntodea-na.</s>
      <s id="b.ACT.15.15.2">Moni-na hewa toi:</s>
     </seg>
     <seg type="verse" id="b.ACT.15.17">
      <s id="b.ACT.15.17.1">Na'uli' Pue' Ala: `Oti mpai' toe, nculii' moto-a tumai mpokinomo-ra muli to Yahudi to naparentai Daud owi.</s>
      <s id="b.ACT.15.17.2">Kupoka'ahi' -ra pai' kuwangu nculii' kamagaua' -na Daud.</s>
      <s id="b.ACT.15.17.3">Ngkai ree mpai', tau ntani' -na wo'o mpopali' -a.</s>
      <s id="b.ACT.15.17.4">Hawe'ea tauna to bela-ra to Yahudi, to kukio' jadi' ntodea-ku, bate tumai-ra hi Aku'.'</s>
     </seg>
     <seg type="verse" id="b.ACT.15.18">
      <s id="b.ACT.15.18.1">Wae-mi ponguli' Pue' to mpakanoto patuju-na ngkai owi."</s>
     </seg>
     <seg type="verse" id="b.ACT.15.19">
      <s id="b.ACT.15.19.1">Napokaliliu Yakobus lolita-na, na'uli': "Jadi' ompi' -ompi', toi-mi lolita-ku.</s>
      <s id="b.ACT.15.19.2">Neo' -ta-hawo mpakasusa' -ra to bela-ra to Yahudi to mengkoru-mi hi Alata'ala.</s>
      <s id="b.ACT.15.19.3">Neo' tapewuku-ra mpotuku' Atura Musa.</s>
     </seg>
     <seg type="verse" id="b.ACT.15.20">
      <s id="b.ACT.15.20.1">Sampale-wadi, agina ta'uki' sura, taperapi' bona neo' -ra mpokoni' pongkoni' to rapopepue' hi pinotau, neo' ngkoni' raa' pai' neo' ngkoni' bau' to uma ralali ncala' raa' -na.</s>
      <s id="b.ACT.15.20.2">Pai' ta'uli' wo'o-raka bona neo' -ra mogau' sala' hante toronaa ba hante tobine doo.</s>
     </seg>
     <seg type="verse" id="b.ACT.15.21">
      <s id="b.ACT.15.21.1">Taperapi' bona ratuku' hawa' -hawa' toe, bona hintuwu' -ra hante to Yahudi.</s>
      <s id="b.ACT.15.21.2">Apa' ngkai owi, to Yahudi hiapa-apa mpobasa Buku Atura Musa butu Eo Sabat hi tomi posampayaa.</s>
      <s id="b.ACT.15.21.3">Pai' hawa' -hawa' toe raparata-raka hi butu ngata po'ohaa' -ra."</s>
     </seg>
     <seg type="verse" id="b.ACT.15.22">
      <s id="b.ACT.15.22.1">Kahudu-na pololita Yakobus toe, suro-suro Pue' Yesus pai' totu'a ntani' -na hante hawe'ea topepangala' hi Pue' Yesus to morumpu toera mpokahibaliai kabotu' -ra, ra'uli': "Agina tapelihi ba hangkuja dua doo-ta, tasuro-ra hilou hi Antiokhia dohe Paulus pai' Barnabas, mpokeni kabotu' lolita-ta."</s>
      <s id="b.ACT.15.22.2">Jadi', rapelihi mpu'u-mi rodua tauna.</s>
      <s id="b.ACT.15.22.3">Hanga' -na to hadua, Silas.</s>
      <s id="b.ACT.15.22.4">Pai' hanga' -na to hadua, Yudas, to rahanga' wo'o Barsabas.</s>
      <s id="b.ACT.15.22.5">To rodua toera, tauna to rabila' hawe'ea ompi' hampepangalaa'.</s>
     </seg>
     <seg type="verse" id="b.ACT.15.23">
      <s id="b.ACT.15.23.1">Oti toe, suro Pue' Yesus mpo'uki' kabotu' lolita-ra hi rala sura, pai' ratonu hi Silas pai' Yudas bona rakeni hilou hi Antiokhia.</s>
      <s id="b.ACT.15.23.2">Moni-na hewa toi: "Kai' suro Pue' Yesus pai' totu'a to Kristen to hi rehe'i to nipo'ompi' hi rala Pue' Yesus, mpopakatu sura toi hi ompi' -ompi' to bela-koi to Yahudi to hi ngata Antiokhia, hi tana' Siria pai' Kilikia.</s>
      <s id="b.ACT.15.23.3">Wori' tabe!</s>
     </seg>
     <seg type="verse" id="b.ACT.15.24">
      <s id="b.ACT.15.24.1">"Ria ki'epe ba hangkuja dua-ra ngkai kai' hi rehe'i tilou mpaka'ingu' -koi pai' mpolengo pepangala' -ni hante tudui' -ra.</s>
      <s id="b.ACT.15.24.2">Jadi', bona ni'inca: bela-kaiwo kai' to mposuro-ra.</s>
     </seg>
     <seg type="verse" id="b.ACT.15.27">
      <s id="b.ACT.15.27.1">Toe pai' mohawa' -makai hi rehe'i hante hanono lau, mpopelihi rodua doo-kai to kihubui tilou.</s>
      <s id="b.ACT.15.27.2">To kihubui tilou, ompi' -ta Yudas pai' Silas.</s>
      <s id="b.ACT.15.27.3">Hira' to rodua toera-damo mpai' to mpo'uli' -kokoi hante wiwi-ra moto napa to ki'uki' hi rala sura toi.</s>
      <s id="b.ACT.15.27.4">Yudas pai' Silas toe, kihubui tilou hidohea hante Barnabas pai' Paulus to kipoka'ahi'.</s>
      <s id="b.ACT.15.27.5">Barnabas pai' Paulus tohe'ira, tauna to mpotonu-mi katuwu' -ra hi Pue' -ta, Yesus Kristus, bona mpopalele hanga' -na.</s>
     </seg>
     <seg type="verse" id="b.ACT.15.28">
      <s id="b.ACT.15.28.1">"Ompi' -ompi', toi-mi kabotu' to kirata ntuku' konoa Inoha' Tomoroli', pai' to kipokono wo'o-kaiwo, kai' pangkeni-ni, bona neo' -koi rapakasusa' hante wori' nyala parenta.</s>
      <s id="b.ACT.15.28.2">Uma-koi rapewuku mpotuku' Atura Musa.</s>
      <s id="b.ACT.15.28.3">Toi-wadi to paraluu ki'uli' -kokoi:</s>
     </seg>
     <seg type="verse" id="b.ACT.15.29">
      <s id="b.ACT.15.29.1">Kiperapi' bona neo' -koi mpokoni' pongkoni' to rapopepue' hi pinotau.</s>
      <s id="b.ACT.15.29.2">Neo' ngkoni' raa', pai' neo' ngkoni' bau' to uma ralali ncala' raa' -na.</s>
      <s id="b.ACT.15.29.3">Pai' neo' mogau' sala' hante toronaa ba hante tobine doo.</s>
      <s id="b.ACT.15.29.4">Ane nipokalaa-damo katuwu' -ni ngkai hawe'ea toe, hono' -mi.</s>
      <s id="b.ACT.15.29.5">Hudu rei-mi ulu lolita-kai."</s>
     </seg>
     <seg type="verse" id="b.ACT.15.30">
      <s id="b.ACT.15.30.1">Ka'oti-ra mositabe, me'ongko' mpu'u-ramo to rasuro toera hante Paulus pai' Barnabas hilou hi ngata Antiokhia.</s>
      <s id="b.ACT.15.30.2">Karata-ra hi Antiokhia toe, rarumpu-ramo hawe'ea topepangala' hi Pue' Yesus pai' ratonu-miraka sura to rakeni ngkai Yerusalem.</s>
     </seg>
     <seg type="verse" id="b.ACT.15.31">
      <s id="b.ACT.15.31.1">Karabasa-na hi ntodea sura toe, goe' -ramo omea, apa' ihi' -na mpotanta'u nono-ra.</s>
     </seg>
     <seg type="verse" id="b.ACT.15.32">
      <s id="b.ACT.15.32.1">Oti toe, Yudas pai' Silas mololita moloe wo'o-ra-rawo, mporohoi nono ompi' hampepangalaa' -ra pai' mparesai' -ra bona tida-ra mepangala' hi Pue', apa' hira' roduaa nabi to mpoparata Lolita Pue' Ala.</s>
     </seg>
     <seg type="verse" id="b.ACT.15.33">
      <s id="b.ACT.15.33.1">Ba hangkuja mengi-ramo tida hi Antiokhia, pai' oti toe rapope'ongko' -ramo nculii' hilou hi Yerusalem.</s>
      <s id="b.ACT.15.33.2">Ra'uli' to Antiokhia toera, mpo'uli' -raka Silas pai' Yudas: "Pelompehi hi ohea.</s>
      <s id="b.ACT.15.33.3">Parata-kaka-kaiwo tabe-kai hi suro Pue' Yesus to mpohubui-koi tumai." ((</s>
     </seg>
     <seg type="verse" id="b.ACT.15.34">
      <s id="b.ACT.15.34.1">Aga Silas-hana, na'uli': "Ko'ia-a ulu nculii' hilou hi Yerusalem.</s>
      <s id="b.ACT.15.34.2">Hi rehe'i-a ulu hi Antiokhia."))</s>
     </seg>
     <seg type="verse" id="b.ACT.15.35">
      <s id="b.ACT.15.35.1">Ane Paulus pai' Barnabas, mahae hala' -ra-rana hi Antiokhia, mpotudui' tauna pai' mpoparata Lolita Pue', hante wori' tau ntani' -na.</s>
     </seg>
     <seg type="verse" id="b.ACT.15.36">
      <s id="b.ACT.15.36.1">Ngkai ree, na'uli' Paulus hi Barnabas: "Nculii' -tamo hilou mpencuai' ompi' -ompi' hampepangalaa' -ta hi butu-butu ngata to tatara-mi wengi mpokeni Lolita Pue', bona tahilo kababeiwa-na pepangala' -ra."</s>
     </seg>
     <seg type="verse" id="b.ACT.15.37">
      <s id="b.ACT.15.37.1">Barnabas doko' ngkeni Yohanes Markus hi pomakoa' -ra toe,</s>
     </seg>
     <seg type="verse" id="b.ACT.15.38">
      <s id="b.ACT.15.38.1">tapi' Paulus mpo'uli': "Neo', apa' napalahii-ta wengi hi tana' Pamfilia, ko'ia hudu bago-ta."</s>
     </seg>
     <seg type="verse" id="b.ACT.15.39">
      <s id="b.ACT.15.39.1">Ngkai ree, momehono' -ramo Paulus pai' Barnabas, alaa-na mogaa' -ramo.</s>
      <s id="b.ACT.15.39.2">Barnabas mpo'ala' Markus napodohe, pai' -ra mpohawi' kapal hilou hi tana' Siprus.</s>
     </seg>
     <seg type="verse" id="b.ACT.15.40">
      <s id="b.ACT.15.40.1">Paulus mpelihi Silas napo'ema', pai' -ra me'ongko' -rawo.</s>
      <s id="b.ACT.15.40.2">Pai' ompi' -ompi' hampepangalaa' -ra hi ngata Antiokhia mpope'ongko' -ra hante mosampaya, bona Alata'ala mpewili' -ra hante kabula rala-na hi pomakoa' -ra.</s>
     </seg>
     <seg type="verse" id="b.ACT.15.41">
      <s id="b.ACT.15.41.1">Paulus pai' Silas mpodaoi' tana' Siria pai' Kilikia, mporohoi nono-ra topepangala' hi Pue' Yesus to hi ria.</s>
     </seg>
    </div>
    <div type="chapter" id="b.ACT.16">
     <seg type="verse" id="b.ACT.16.1">
      <s id="b.ACT.16.1.1">Paulus mpokaliliu pomako' -na hilou hi ngata Derbe pai' Listra.</s>
      <s id="b.ACT.16.1.2">Hi ngata toe, ria hadua topepangala' hi Yesus, hanga' -na Timotius.</s>
      <s id="b.ACT.16.1.3">Tina-na, to Yahudi to mepangala' wo'o-mi-hawo hi Yesus.</s>
      <s id="b.ACT.16.1.4">Aga tuama-na to Yunani.</s>
     </seg>
     <seg type="verse" id="b.ACT.16.2">
      <s id="b.ACT.16.2.1">Timotius toei, tauna to rabila' hawe'ea ompi' hampepangalaa' -na hi ngata Listra pai' Ikonium.</s>
     </seg>
     <seg type="verse" id="b.ACT.16.3">
      <s id="b.ACT.16.3.1">Konoa Paulus bona Timotius hilou dohe-na hi pomakoa' -na mpokeni Kareba Lompe'.</s>
      <s id="b.ACT.16.3.2">Toe pai' natini' -i ulu ntuku' Atura Musa.</s>
      <s id="b.ACT.16.3.3">Patuju-na mpotini' -i toe, bona to Yahudi mpotarima-i, apa' hawe'ea to Yahudi hi tana' toe mpo'inca Katoyunani-na tuama-na.</s>
     </seg>
     <seg type="verse" id="b.ACT.16.4">
      <s id="b.ACT.16.4.1">Ngkai ree, me'ongko' wo'o-ramo Paulus pai' doo-na, pai' hi butu ngata to ratara, raparata oa' hi topetuku' Yesus kabotu' lolita suro Pue' Yesus pai' totu'a hi Yerusalem wengi.</s>
      <s id="b.ACT.16.4.2">Pai' ratudui' -ra bona mpotuku' hawa' -hawa' to rapakatantu-mi toe.</s>
     </seg>
     <seg type="verse" id="b.ACT.16.5">
      <s id="b.ACT.16.5.1">Ngkai ree, karoo-rohoa pepangala' -ra topepangala' hi Pue' Yesus hi ngata toe, pai' butu eo-na kawoo-woria' tauna to mepangala'.</s>
     </seg>
     <seg type="verse" id="b.ACT.16.6">
      <s id="b.ACT.16.6.1">Inoha' Tomoroli' uma mpiliu-ra Paulus pai' doo-na mpoparata Lolita Pue' Ala hi propinsi Asia.</s>
      <s id="b.ACT.16.6.2">Toe pai' rabalii' -mi patuju-ra, pai' hilou-ramo mpodaoi' tana' Frigia pai' Galatia.</s>
     </seg>
     <seg type="verse" id="b.ACT.16.7">
      <s id="b.ACT.16.7.1">Karata-ra hi sipa' tana' Misia, ke kaliliu-ra hilou hi propinsi Bitinia, aga Inoha' Yesus mpotagi-ra, neo' hilou hi ria.</s>
     </seg>
     <seg type="verse" id="b.ACT.16.8">
      <s id="b.ACT.16.8.1">Toe pai' raliu tana' Misia, pai' -ra mana'u hilou hi ngata Troas to hi wiwi' tahi'.</s>
     </seg>
     <seg type="verse" id="b.ACT.16.9">
      <s id="b.ACT.16.9.1">Hi bengi poturu-ra hi Troas, mopangila-i Paulus.</s>
      <s id="b.ACT.16.9.2">Rala pangila-na tohe'e, mpohilo-i hadua tomane to ngkai propinsi Makedonia mokore hi mai, mpopetulungi, na'uli': "Mai-mokoi hi Makedonia mpotulungi-ka-kaiwo!"</s>
     </seg>
     <seg type="verse" id="b.ACT.16.10">
      <s id="b.ACT.16.10.1">Hi kampohilo-na pangila-na toe, ngkarewa mpu'u-makai hilou hi tana' Makedonia toe, apa' monoto-mi hi kai' kanahubui-kai Pue' Ala mpokeni Kareba Lompe' hi ria.</s>
     </seg>
     <seg type="verse" id="b.ACT.16.11">
      <s id="b.ACT.16.11.1">Me'ongko' -makai ngkai Troas, mpohawi' kapal hilou hi lewuto' Samotrake, pai' kamepulo-na hilou hi ngata Neapolis.</s>
     </seg>
     <seg type="verse" id="b.ACT.16.12">
      <s id="b.ACT.16.12.1">Ngkai ree, mehompo-makai ngkai kapal, pai' -kai mako' hilou hi ngata Filipi.</s>
      <s id="b.ACT.16.12.2">Filipi toe, ngata hi bagia Makedonia to lomo' -na.</s>
      <s id="b.ACT.16.12.3">Wori' to Roma mo'oha' hi ngata toe.</s>
      <s id="b.ACT.16.12.4">Hi ree-makai ba hangkuja mengi kahae-na.</s>
     </seg>
     <seg type="verse" id="b.ACT.16.13">
      <s id="b.ACT.16.13.1">Hi Eo Sabat, hilou-kai hi po'ole halu' hi mali ngata, apa' ki'inca karia-na posampayaa-ra to Yahudi hi ria.</s>
      <s id="b.ACT.16.13.2">Jadi', mohura-kai hante ba hangkuja dua tobine pai' kipololitai-ra.</s>
     </seg>
     <seg type="verse" id="b.ACT.16.14">
      <s id="b.ACT.16.14.1">Ria hadua tobine to rahanga' Lidia ngkai ngata Tiatira.</s>
      <s id="b.ACT.16.14.2">Lidia toei, tauna to mepue' hi Alata'ala.</s>
      <s id="b.ACT.16.14.3">Pobago-na, mpobalu' kain to molei jore' to masuli' oli-na.</s>
      <s id="b.ACT.16.14.4">Pue' Ala mponotohi nono-na, alaa-na natarima mpu'u-mi napa to natudui' -ki Paulus.</s>
     </seg>
     <seg type="verse" id="b.ACT.16.15">
      <s id="b.ACT.16.15.1">Oti toe, Lidia hante tauna ihi' tomi-na, raniu' omea-ramo jadi' topetuku' Pue' Yesus.</s>
      <s id="b.ACT.16.15.2">Oti-ramo raniu', nabawai-kai hilou mo'oha' hi tomi-na, na'uli' -kakai: "Ane nihilo makono pepangala' -ku hi Pue' Yesus, mai-tamo hilou hi tomi-ku."</s>
      <s id="b.ACT.16.15.3">Pai' napewuku-kai kana ntuku' pomperapia' -na.</s>
     </seg>
     <seg type="verse" id="b.ACT.16.16">
      <s id="b.ACT.16.16.1">Hangkani wo'o, kahilou-kai hi posampayaa to Yahudi toe, hirua' -kai hante hadua tobine to tuwu' batua.</s>
      <s id="b.ACT.16.16.2">Tobine toei, ria anitu-na.</s>
      <s id="b.ACT.16.16.3">Ngkai baraka' anitu toe, ma'ala-i mpolowa napa mpai' to jadi' kako'ia-na jadi'.</s>
      <s id="b.ACT.16.16.4">Maradika-na mporata wori' doi ngkai pobago-na toe.</s>
     </seg>
     <seg type="verse" id="b.ACT.16.17">
      <s id="b.ACT.16.17.1">Tobine toei ntora mpotuku' -kai kai' Paulus, pai' ntora mejeu' -i, na'uli': "Tauna tohe'ira batua Alata'ala to meliu baraka' -na ngkai hawe'ea to rapue'!</s>
      <s id="b.ACT.16.17.2">Tumai-ra toi-e mpo'uli' -kokoi ohea bona tehore-koi ngkai huku' jeko' -ni."</s>
     </seg>
     <seg type="verse" id="b.ACT.16.18">
      <s id="b.ACT.16.18.1">Rala-na ba hangkuja eo, bate toe oa' -mi lolita-na, alaa-na oha-imi Paulus mpo'epe-i.</s>
      <s id="b.ACT.16.18.2">Ngkai ree, pe'ili' -nami Paulus pai' na'uli' hi anitu to mpesuai' tobine toei: "Hante hanga' Yesus Kristus, palai-ko ngkai tobine tetui!"</s>
      <s id="b.ACT.16.18.3">Palai-na mpu'u-mi-hawo anitu toei.</s>
     </seg>
     <seg type="verse" id="b.ACT.16.19">
      <s id="b.ACT.16.19.1">Ngkai ree, rahilo-rawo pue' -na tobine toei, ka'uma-napi ria pomporataa-ra doi.</s>
      <s id="b.ACT.16.19.2">Toe pai' rahoko' -ramo hira' Paulus pai' Silas, pai' -ra radii' hilou hi topohura ngata to hi laintongo' ngata.</s>
     </seg>
     <seg type="verse" id="b.ACT.16.20">
      <s id="b.ACT.16.20.1">Karata-ra hi topoparenta to Roma, ra'uli': "Tauna tohe'ira to Yahudi, tumai-ra mpobalinai' ngata-ta.</s>
     </seg>
     <seg type="verse" id="b.ACT.16.21">
      <s id="b.ACT.16.21.1">Mpotudui' -ra tauna mpotuku' ada to mosisala hante ada-ta.</s>
      <s id="b.ACT.16.21.2">Kita' to Roma, uma-ta ma'ala mpotarima ba mpotuku' ada to hewa toe."</s>
     </seg>
     <seg type="verse" id="b.ACT.16.22">
      <s id="b.ACT.16.22.1">Ntodea wo'o-hawo medulu mepakilu.</s>
      <s id="b.ACT.16.22.2">Jadi', topoparenta toera mpehubui bona pohea-ra Paulus pai' Silas raroncu ngkai woto-ra pai' -ra raweba'.</s>
     </seg>
     <seg type="verse" id="b.ACT.16.23">
      <s id="b.ACT.16.23.1">Wori' mela-ramo raweba', pai' oti toe ratarungku' -ramo.</s>
      <s id="b.ACT.16.23.2">Ra'uli' mpo'uli' -ki kapala' tarungku': "Nujaga mpu'u-rae' to rodua toera!"</s>
     </seg>
     <seg type="verse" id="b.ACT.16.24">
      <s id="b.ACT.16.24.1">Toe pai' napopesua' -ramo hi bagia tarungku' to poko hi rala-na, pai' witi' -ra ntimalia rahoo' hi kaju to motomo.</s>
     </seg>
     <seg type="verse" id="b.ACT.16.25">
      <s id="b.ACT.16.25.1">Jadi' ngkai ree, ba ntongo' bengi-mi, Paulus pai' Silas mosampaya pai' morona' mpo'une' Alata'ala.</s>
      <s id="b.ACT.16.25.2">Tauna to ratarungku' ntani' -na mpo'epe rona' -ra.</s>
     </seg>
     <seg type="verse" id="b.ACT.16.26">
      <s id="b.ACT.16.26.1">Nto'u toe, muu-mule' ria ncorobaa linu bohe, alaa-na parawatu tarungku' toe molengo.</s>
      <s id="b.ACT.16.26.2">Kaliliu mobea hawe'ea wobo', pai' mobongka moto-mi rante to rahoo' -raka hawe'ea to ratarungku'.</s>
     </seg>
     <seg type="verse" id="b.ACT.16.27">
      <s id="b.ACT.16.27.1">Molike-imi kapala' tarungku', nahilo-hawo hawe'ea wobo' tebea-mi.</s>
      <s id="b.ACT.16.27.2">Kanawute' -nami piho' -na doko' mekahunca', apa' na'uli' -hawo metibo' -ramo hawe'ea to ratarungku'.</s>
     </seg>
     <seg type="verse" id="b.ACT.16.28">
      <s id="b.ACT.16.28.1">Kanahilo-na Paulus toe, mekio' -imi ngkai rala tarungku', na'uli': "Neo' mekahunca', he'i moto-kai omea!"</s>
     </seg>
     <seg type="verse" id="b.ACT.16.29">
      <s id="b.ACT.16.29.1">Ngkai ree, kapala' tarungku' mperapi' hulu', pai' -i mokeno mesua' hi rala tarungku'.</s>
      <s id="b.ACT.16.29.2">Moridi' -imi mowilingkudu mponyanyo Paulus pai' Silas.</s>
     </seg>
     <seg type="verse" id="b.ACT.16.30">
      <s id="b.ACT.16.30.1">Nakeni-ramo hilou hi mali-na pai' na'uli' -raka: "Napa-kuwo to kana kubabehi bona neo' -a mpai' rahuku'?"</s>
     </seg>
     <seg type="verse" id="b.ACT.16.31">
      <s id="b.ACT.16.31.1">Ra'uli' Paulus pai' Silas: "Mepangala' -moko hi Pue' Yesus, tebahaka moto-ko mpai' ngkai huku' jeko' -nu, iko pai' tauna to hi rala tomi-nu."</s>
     </seg>
     <seg type="verse" id="b.ACT.16.32">
      <s id="b.ACT.16.32.1">Ngkai ree, Paulus pai' Silas mpoparata Lolita Pue' hi kapala' tarungku' toei, pai' hi hawe'ea tauna to hi rala tomi-na.</s>
     </seg>
     <seg type="verse" id="b.ACT.16.33">
      <s id="b.ACT.16.33.1">Jadi', nto'u toe kapala' tarungku' mpokeni-ra hilou hi mali-na, pai' nabohoi' webaa' -ra.</s>
      <s id="b.ACT.16.33.2">Pai' hi bengi toe wo'o, hi'a hante hawe'ea tauna to hi rala tomi-na raniu' jadi' topetuku' Yesus.</s>
     </seg>
     <seg type="verse" id="b.ACT.16.34">
      <s id="b.ACT.16.34.1">Oti toe, nakeni-ramo hilou hi tomi-na pai' -ra napokoni'.</s>
      <s id="b.ACT.16.34.2">Goe' lia-ramo hantomia, apa' mepangala' -ramo hi Alata'ala.</s>
     </seg>
     <seg type="verse" id="b.ACT.16.35">
      <s id="b.ACT.16.35.1">Kamepulo-na topoparenta to Roma mpohubui polisi hilou hi tarungku' pai' mpo'uli' -ki kapala' tarungku': "Bahaka-ramo to rodua to rahoko' wengi."</s>
     </seg>
     <seg type="verse" id="b.ACT.16.36">
      <s id="b.ACT.16.36.1">Mpo'epe toe, na'uli' -mi kapala' tarungku' toei hi Paulus pai' Silas hewa tohe'i: "Rata hawa' ngkai topoparenta, mpo'uli' -ka bona rabahaka-mokoi.</s>
      <s id="b.ACT.16.36.2">Jadi', hilou-mokoi, pai' pelompehi-hawo momako'."</s>
     </seg>
     <seg type="verse" id="b.ACT.16.37">
      <s id="b.ACT.16.37.1">Aga na'uli' Paulus hi polisi toera: "Kai' tohe'i to Roma-kai.</s>
      <s id="b.ACT.16.37.2">Ko'ia-di rapohurai kara-kara-kai ntuku' atura poparenta Roma, ncaliu raweba' -maka-kaina hi mata ntodea pai' ratarungku'.</s>
      <s id="b.ACT.16.37.3">Hiaa' wae-e lau doko' rapopalai bongo wo'o-makai.</s>
      <s id="b.ACT.16.37.4">Uma-kai dota!</s>
      <s id="b.ACT.16.37.5">Uli' -raka retu, bate hira' moto-rawo to tumai mpobahaka-kai."</s>
     </seg>
     <seg type="verse" id="b.ACT.16.38">
      <s id="b.ACT.16.38.1">Nculii' -ramo-rawo polisi toera mpowoli' lolita Paulus hi topoparenta.</s>
      <s id="b.ACT.16.38.2">Kara'epe-na topoparenta Katoroma-ra Paulus pai' Silas, me'eka' -ramo.</s>
     </seg>
     <seg type="verse" id="b.ACT.16.39">
      <s id="b.ACT.16.39.1">Hilou-ramo merapi' ampu hi Paulus pai' Silas, pai' rabawa-ra hilou hi mali-na, pai' ra'uli' -raka: "Agina malai-mokoi ngkai ngata-kai."</s>
     </seg>
     <seg type="verse" id="b.ACT.16.40">
      <s id="b.ACT.16.40.1">Jadi', malai-ramo Paulus pai' Silas ngkai tarungku', pai' -ra hilou hi tomi-na Lidia.</s>
      <s id="b.ACT.16.40.2">Hi ria-ra mpohirua' -raka ompi' -ompi' hampepangalaa' -ra, pai' mporohoi nono-ra.</s>
      <s id="b.ACT.16.40.3">Oti toe, me'ongko' mpu'u-ramo mpalahii ngata Filipi.</s>
     </seg>
    </div>
    <div type="chapter" id="b.ACT.17">
     <seg type="verse" id="b.ACT.17.1">
      <s id="b.ACT.17.1.1">Paulus pai' Silas mpokaliliu pomako' -ra ntara hi ngata Amfipolis pai' Apolonia, rata hi ngata Tesalonika.</s>
      <s id="b.ACT.17.1.2">Hi Tesalonika toe, ria tomi posampayaa to Yahudi.</s>
     </seg>
     <seg type="verse" id="b.ACT.17.2">
      <s id="b.ACT.17.2.1">Jadi', kahilou-na wo'o-mi Paulus hi tomi posampayaa toe hewa kabiasaa-na, pai' momewai' ngkalolita hante tauna to morumpu hi retu.</s>
      <s id="b.ACT.17.2.2">Tolu mingku mometuku', hewa toe oa' pobago Paulus hi Eo Sabat.</s>
     </seg>
     <seg type="verse" id="b.ACT.17.3">
      <s id="b.ACT.17.3.1">Mobasa-i Buku Tomoroli', napakanoto pai' nabajahi-raka batua-na, na'uli': "Magau' Topetolo' to najanci Pue' Ala owi, bate kana mporata kaparia duu' -na mate, aga tuwu' nculii' moto-i.</s>
      <s id="b.ACT.17.3.2">Yesus to kulolita-kokoi toi, Hi'a-mi Magau' Topetolo' to ralowa owi-e."</s>
     </seg>
     <seg type="verse" id="b.ACT.17.4">
      <s id="b.ACT.17.4.1">Ria-ra to Yahudi to mpangala' lolita toe, pai' -ra mpotuku' Paulus pai' Silas.</s>
      <s id="b.ACT.17.4.2">Wori' wo'o-ra to Yunani to mengkoru hi Pue' Ala pai' wori' wo'o tobine to bohe hanga' -ra, mepangala' wo'o-ramo-rawo hi lolita to nakeni Paulus toe.</s>
     </seg>
     <seg type="verse" id="b.ACT.17.5">
      <s id="b.ACT.17.5.1">Aga to Yahudi to uma mepangala', mohingi' -ramo mpokahingii' -ra hira' Paulus pai' Silas.</s>
      <s id="b.ACT.17.5.2">Toe pai' me'ukei' -ra mpo'ukei' tauna to dada'a to mengkalose-lose hi rala ngata.</s>
      <s id="b.ACT.17.5.3">Wori' -mi to morumpu, mako' -ramo hilou mpobabehi pewongoia hi rala ngata.</s>
      <s id="b.ACT.17.5.4">Pomako' -ra toe, rata hi tomi Yason, apa' hi ria po'ohaa' -ra Paulus pai' Silas.</s>
      <s id="b.ACT.17.5.5">Mesua' -ramo hi rala tomi toe ke doko' mpohoko' pai' mpokeni-ra hilou hi ntodea.</s>
     </seg>
     <seg type="verse" id="b.ACT.17.6">
      <s id="b.ACT.17.6.1">Jadi', apa' uma-ra raruai', Yason moto-mi to rakahurui.</s>
      <s id="b.ACT.17.6.2">Rahoko' -i hante ba hangkuja dua topepangala' hi Yesus ntani' -na, pai' radii' -ra hilou hi topohura ngata.</s>
      <s id="b.ACT.17.6.3">Rata ria, mejeu' -ra, ra'uli': "Paulus pai' doo-doo-na toi-e mpaka'ingu' tauna humalili' dunia'.</s>
      <s id="b.ACT.17.6.4">Hiaa' rata wo'o-ramo hi ngata-ta toi-e.</s>
     </seg>
     <seg type="verse" id="b.ACT.17.7">
      <s id="b.ACT.17.7.1">Pai' Yason tohe'ii, natarima-ra-hana hi rala tomi-na!</s>
      <s id="b.ACT.17.7.2">Hira' toe-mi to mpo'ewa hawa' Kaisar, magau' -ta hi Roma, ra'uli' karia-na magau' ntani' -na to rahanga' Yesus."</s>
     </seg>
     <seg type="verse" id="b.ACT.17.8">
      <s id="b.ACT.17.8.1">Mpo'epe lolita-ra toe, morani' mpu'u-mi nono ntodea hante nono-ra wo'o topohura.</s>
     </seg>
     <seg type="verse" id="b.ACT.17.9">
      <s id="b.ACT.17.9.1">Ka'omea-na, Yason pai' topepangala' hi Yesus ntani' -na rapopowaya', pai' lako' rabahaka.</s>
     </seg>
     <seg type="verse" id="b.ACT.17.10">
      <s id="b.ACT.17.10.1">Hi bengi toe, ompi' -ompi' hampepangalaa' -ra to hi Tesalonika mpo'uli' -raka Paulus pai' Silas: "Agina malai-mokoi ngkai rei."</s>
      <s id="b.ACT.17.10.2">Jadi', malai mpu'u-ramo hilou hi ngata Berea.</s>
      <s id="b.ACT.17.10.3">Karata-ra hi Berea, hilou-ra hi tomi posampayaa to Yahudi.</s>
     </seg>
     <seg type="verse" id="b.ACT.17.11">
      <s id="b.ACT.17.11.1">To Yahudi to hi Berea toera, lompe' nono-ra, uma-ra hewa to hi Tesalonika.</s>
      <s id="b.ACT.17.11.2">Goe' -ra mpo'epe Kareba Yesus, pai' butu eo-na rapewulihi' Buku Tomoroli' bona ra'inca ba makono lolita Paulus ba uma.</s>
     </seg>
     <seg type="verse" id="b.ACT.17.12">
      <s id="b.ACT.17.12.1">Ka'omea-na, wori' to Yahudi toera to mepangala' -mi hi Yesus, pai' wori' to Yunani to bohe hanga' -ra, mepangala' wo'o-ramo hi Yesus, lompe' tomane lompe' tobine.</s>
     </seg>
     <seg type="verse" id="b.ACT.17.13">
      <s id="b.ACT.17.13.1">Uma mahae ngkai ree, to Yahudi to hi ngata Tesalonika mpo'epe karata-na wo'o-mi Paulus hi Berea mpokeni Lolita Alata'ala.</s>
      <s id="b.ACT.17.13.2">Toe pai' kahilou-ra wo'o-mi hi Berea.</s>
      <s id="b.ACT.17.13.3">Karata-ra hi ria, ra'ukei' pai' raranii' nono ntodea.</s>
     </seg>
     <seg type="verse" id="b.ACT.17.14">
      <s id="b.ACT.17.14.1">Jadi' ngkai ree, ompi' -ompi' hampepangalaa' -na Paulus mpesahui mpobawa-i hilou hi wiwi' tahi'.</s>
      <s id="b.ACT.17.14.2">Aga Silas pai' Timotius, tida moto-ra hi Berea.</s>
     </seg>
     <seg type="verse" id="b.ACT.17.15">
      <s id="b.ACT.17.15.1">Tauna to mpobawa Paulus toera mpobawa-i rata hi ngata Atena.</s>
      <s id="b.ACT.17.15.2">Oti toe na'uli' Paulus mpo'uli' -raka: "Nculii' -mokoi hilou hi Berea, pai' uli' -raka Silas pai' Timotius bona sohi' -ra tumai hi aku'."</s>
     </seg>
     <seg type="verse" id="b.ACT.17.16">
      <s id="b.ACT.17.16.1">Bula-na Paulus mpopea-ra Silas pai' Timotius hi Atena, susa' -mi nono-na mpohilo kawori' -na pinotau to rapue' to Atena.</s>
     </seg>
     <seg type="verse" id="b.ACT.17.17">
      <s id="b.ACT.17.17.1">Toe pai' hi tomi posampayaa, momewai' ngkalolita-i hante to Yahudi pai' tau ntani' -na to mesua' -mi agama Yahudi.</s>
      <s id="b.ACT.17.17.2">Pai' butu eo-na, momewai' ngkalolita wo'o-i hante hema-hema to narua' hi rala ngata.</s>
     </seg>
     <seg type="verse" id="b.ACT.17.18">
      <s id="b.ACT.17.18.1">Hi ngata Atena toe, ria wo'o-ra tauna to pante to mpotuku' tudui' Epikuros pai' tudui' to Stoa.</s>
      <s id="b.ACT.17.18.2">Tauna to pante toera mpomehono' -ki Paulus.</s>
      <s id="b.ACT.17.18.3">Ria-ra to mpotuntui' -i, ra'uli': "Mpo'uli' napa-idie tauna toei-e mai?</s>
      <s id="b.ACT.17.18.4">Pe'inca-na hangkedi', tapi' lolita-na wori'."</s>
      <s id="b.ACT.17.18.5">Ria wo'o-ra to mpo'uli': "Ba lue' doko' natudui' -ta hanga' pue' to ko'ia ta'incai," apa' hi rala tudui' -na, Paulus mpokahangai' Yesus pai' katuwu' -ra nculii' manusia' ngkai kamatea.</s>
     </seg>
     <seg type="verse" id="b.ACT.17.19">
      <s id="b.ACT.17.19.1">Toe pai' rabawa-imi hilou hi poromua bohe to rahanga' Bulu' Areopagus, ra'uli' -ki: "Doko' ki'epe-kaina tudui' -nu to bo'u tetu-e.</s>
     </seg>
     <seg type="verse" id="b.ACT.17.20">
      <s id="b.ACT.17.20.1">Ko'ia ria ki'epei tudui' to motani' rahi hewa tetu, pai' doko' ki'inca batua-na."</s>
     </seg>
     <seg type="verse" id="b.ACT.17.21">
      <s id="b.ACT.17.21.1">(Apa' to Atena pai' tau ntani' -na to mo'oha' hi Atena, kagoea' -ra doko' ntora mpo'epe pai' mpojarita lolita-lolita to bo'u.)</s>
     </seg>
     <seg type="verse" id="b.ACT.17.22">
      <s id="b.ACT.17.22.1">Ngkai ree, pokore-nami Paulus hi laintongo' -ra to morumpu hi Bulu' Areopagus toe, pai' na'uli': "Pue' ngata Atena!</s>
      <s id="b.ACT.17.22.2">Kuhilo hi rala butu nyala pogau' -ni, mo'agama mpu'u-koi.</s>
     </seg>
     <seg type="verse" id="b.ACT.17.23">
      <s id="b.ACT.17.23.1">Apa' bula-ku modao' hi rala ngata-ni mpohilo pepuea' -ni, kuhilo-kuwo hameha' watu pepuea' to ria ukia' -na hewa tohe'i: `Pepuea' hi Pue' to Uma Ra'incai Hanga' -na.'</s>
      <s id="b.ACT.17.23.2">Jadi', pue' to uma ni'incai hanga' -na tetu-e, Hi'a-mi to kuparata-kokoi tohe'i-e.</s>
     </seg>
     <seg type="verse" id="b.ACT.17.24">
      <s id="b.ACT.17.24.1">Alata'ala to mpajadi' dunia' hante ihi' -na omea, Hi'a-mi Pue' langi' pai' dunia'.</s>
      <s id="b.ACT.17.24.2">Uma-i-hawo mo'oha' hi tomi pepuea' to nababehi manusia'.</s>
     </seg>
     <seg type="verse" id="b.ACT.17.25">
      <s id="b.ACT.17.25.1">Uma wo'o-i merapi' tulungi hi manusia', apa' Hi'a-hana to mpowai' -ta katuwua' pai' inoha' pai' hawe'ea to taparaluu.</s>
     </seg>
     <seg type="verse" id="b.ACT.17.26">
      <s id="b.ACT.17.26.1">Ngkai hadua tauna, napopomuli hawe'ea manusia', pai' nahubui-ta mpo'ohai' humalili' dunia'.</s>
      <s id="b.ACT.17.26.2">Napakatantu ami' -mi ngkai lomo' -na sipa' tana' po'ohaa' butu negara pai' tempo poparenta-na.</s>
     </seg>
     <seg type="verse" id="b.ACT.17.27">
      <s id="b.ACT.17.27.1">Nababehi hewa toe bona doko' ta'inca kahema-na, bona ane tapali' -i, tapohirua' mpu'u-ki.</s>
      <s id="b.ACT.17.27.2">Apa' kakoo-kono-na, uma-i molaa ngkai kita' butu dua-ta.</s>
     </seg>
     <seg type="verse" id="b.ACT.17.28">
      <s id="b.ACT.17.28.1">Hewa to ra'uli' totu'a: `Ngkai Hi'a-wadi pai' alaa-na tuwu' -ta pai' mongkale-ta pai' ria-ta hi rala dunia'.'</s>
      <s id="b.ACT.17.28.2">Hibalia wo'o to na'uki' ntu'a-ni owi to pante mpobabehi rona', na'uli': `Hawe'ea-tale, ana' Alata'ala moto-ta.'</s>
     </seg>
     <seg type="verse" id="b.ACT.17.29">
      <s id="b.ACT.17.29.1">"Jadi' ompi' -ompi', apa' lawi' kita' ana' -na, uma lompe' ane Pue' Ala taponcawa lence to rababehi ngkai bulawa ba ngkai salaka' ba ngkai watu, ntuku' kapantea manusia'.</s>
     </seg>
     <seg type="verse" id="b.ACT.17.30">
      <s id="b.ACT.17.30.1">Owi, ane mepue' -ta hi pue' to uma makono hewa tetu, uma-ta nahuku' Alata'ala.</s>
      <s id="b.ACT.17.30.2">Napiri moto mata-na hi kawojoa-ta tetu.</s>
      <s id="b.ACT.17.30.3">Tapi' hewa toe lau, nahubui hawe'ea manusia' hi humalili' dunia' medea ngkai jeko' -ra.</s>
     </seg>
     <seg type="verse" id="b.ACT.17.31">
      <s id="b.ACT.17.31.1">Apa' napakatantu-mi hangkani tempo mpai', mpobotuhi-i kara-kara tauna humalili' dunia' hante kanoo-noaa' -na.</s>
      <s id="b.ACT.17.31.2">Bago pompobotuhi toe mpai', natonu hi hadua tauna to napelihi ami' -mi.</s>
      <s id="b.ACT.17.31.3">Tauna toei, napotuwu' nculii' ngkai kamatea, bona monoto hi hawe'ea tauna Kahi'a-na mpu'u-mi to napelihi jadi' Topobotuhi hi hawe'ea manusia'."</s>
     </seg>
     <seg type="verse" id="b.ACT.17.32">
      <s id="b.ACT.17.32.1">Kara'epe-na lolita Paulus toe, hantongo' -ra mpotawai-i, apa' uma rapangalai' karia tauna to tuwu' nculii' ngkai kamatea.</s>
      <s id="b.ACT.17.32.2">Aga ria moto wo'o-ra hantongo' to mpo'uli': "Doko' tena-pidi-kai mpo'epe lolita-nu tetu."</s>
     </seg>
     <seg type="verse" id="b.ACT.17.33">
      <s id="b.ACT.17.33.1">Oti toe, malai-imi Paulus ngkai porumpua-ra.</s>
     </seg>
     <seg type="verse" id="b.ACT.17.34">
      <s id="b.ACT.17.34.1">Aga ria-ramo to mpotuku' -i pai' mepangala' -ramo hi Yesus.</s>
      <s id="b.ACT.17.34.2">Hadua to mepangala' hi Yesus toe, hanga' -na Dionisius, pangkeni porumpua to hi Bulu' Areopagus.</s>
      <s id="b.ACT.17.34.3">Ria wo'o hadua tobine to rahanga' Damaris, pai' ba hangkuja wo'o-pi to ntani' -na.</s>
     </seg>
    </div>
    <div type="chapter" id="b.ACT.18">
     <seg type="verse" id="b.ACT.18.1">
      <s id="b.ACT.18.1.1">Oti toe, me'ongko' -imi Paulus ngkai Atena, hilou hi ngata Korintus.</s>
     </seg>
     <seg type="verse" id="b.ACT.18.2">
      <s id="b.ACT.18.2.1">Hi Korintus toe, Paulus hirua' hante hadua to Yahudi to rahanga' Akwila.</s>
      <s id="b.ACT.18.2.2">Ngata kaputua-na hi tana' Pontus.</s>
      <s id="b.ACT.18.2.3">Akwila toei hante Priskila tobine-na, lako' rata wo'o-ra-rawo hi Korintus toe, apa' lako' mentoli-ra ngkai tana' Italia.</s>
      <s id="b.ACT.18.2.4">Pentoli-ra ngkai tana' Italia toe, apa' ria hawa' Magau' Klaudius mpopalai hawe'ea to Yahudi ngkai ngata Roma to hi tana' Italia.</s>
      <s id="b.ACT.18.2.5">Jadi', karata-na Paulus hi Korintus, hilou-i mpencuai' -ra hira' Akwila pai' Priskila,</s>
     </seg>
     <seg type="verse" id="b.ACT.18.3">
      <s id="b.ACT.18.3.1">pai' -i mo'oha' dohe-ra.</s>
      <s id="b.ACT.18.3.2">Mobago-ra hangkaa-ngkania, apa' pobago Paulus hibalia hante pobago-ra hira', mpobabehi kemah.</s>
     </seg>
     <seg type="verse" id="b.ACT.18.4">
      <s id="b.ACT.18.4.1">Butu Eo Sabat, Paulus momewai' ngkalolita hante tauna to morumpu hi tomi posampayaa, lompe' to Yahudi lompe' to Yunani.</s>
      <s id="b.ACT.18.4.2">Patuju-na doko' mponotohi nono-ra bona mepangala' -ra hi Pue' Yesus.</s>
     </seg>
     <seg type="verse" id="b.ACT.18.5">
      <s id="b.ACT.18.5.1">Jadi', karata-ra Silas pai' Timotius ngkai propinsi Makedonia, Paulus uma-pi mobago mpobabehi kemah.</s>
      <s id="b.ACT.18.5.2">Napake' hawe'ea tempo-na mpokeni Kareba Lompe' hi to Yahudi, na'uli' -raka Kayesus-na Magau' Topetolo' to najanci Alata'ala.</s>
     </seg>
     <seg type="verse" id="b.ACT.18.6">
      <s id="b.ACT.18.6.1">Tapi' to Yahudi to hi Korintus ntora mporuge' -i.</s>
      <s id="b.ACT.18.6.2">Toe pai' natonta-mi awu to mentaka' hi pohea-na, tanda kanapalahii-ra.</s>
      <s id="b.ACT.18.6.3">Pai' na'uli' -raka: "Ane nahuku' Alata'ala-koi, bela aku' to mpotangku!</s>
      <s id="b.ACT.18.6.4">Koi' moto-koiwo!</s>
      <s id="b.ACT.18.6.5">Ngkai wae lau, kupalahii-mokoi, hilou-ama mpokeni Kareba Lompe' hi tauna to bela-ra to Yahudi!"</s>
     </seg>
     <seg type="verse" id="b.ACT.18.7">
      <s id="b.ACT.18.7.1">Oti toe, malai mpu'u-imi hilou hi tomi to hi ncori tomi posampayaa toe.</s>
      <s id="b.ACT.18.7.2">Pue' tomi toe, bela-i to Yahudi, aga to mepue' hi Pue' Ala.</s>
      <s id="b.ACT.18.7.3">Hanga' -na Titius Yustus.</s>
     </seg>
     <seg type="verse" id="b.ACT.18.8">
      <s id="b.ACT.18.8.1">Aga hadua pangkeni tomi posampayaa toe to rahanga' Krispus, mepangala' wo'o-i hi Pue' Yesus hante hawe'ea posantina-na.</s>
      <s id="b.ACT.18.8.2">Pai' wori' wo'o to Korintus ntani' -na mpo'epe kareba to nakeni Paulus toe, duu' -na mepangala' wo'o-ramo-rawo hi Pue' Yesus, pai' -ra raniu' jadi' topetuku' -na.</s>
     </seg>
     <seg type="verse" id="b.ACT.18.9">
      <s id="b.ACT.18.9.1">Rala-na hamengi, mopangila-i Paulus.</s>
      <s id="b.ACT.18.9.2">Hi rala pangila-na toe, Pue' mpo'uli' -ki: "Neo' -ko me'eka', pai' neo' nupento'oi mpoparata Lolita-ku.</s>
     </seg>
     <seg type="verse" id="b.ACT.18.10">
      <s id="b.ACT.18.10.1">Apa' wori' mpai' tauna hi ngata toi to jadi' ntodea-ku.</s>
      <s id="b.ACT.18.10.2">Aku' moto to mpodohei-ko.</s>
      <s id="b.ACT.18.10.3">Uma mpai' hema to dungku pale-ra hi iko."</s>
     </seg>
     <seg type="verse" id="b.ACT.18.11">
      <s id="b.ACT.18.11.1">Jadi' ka'omea-na, Paulus mo'oha' hi Korintus hampae ono mula, mpotudui' tauna Lolita Alata'ala.</s>
     </seg>
     <seg type="verse" id="b.ACT.18.12">
      <s id="b.ACT.18.12.1">Nto'u Galio jadi' gubernur hi propinsi Akhaya toe, to Yahudi hintuwu' mpo'ewa Paulus.</s>
      <s id="b.ACT.18.12.2">Rakeni-i hilou hi tomi pobotuhia.</s>
     </seg>
     <seg type="verse" id="b.ACT.18.13">
      <s id="b.ACT.18.13.1">Rapakilu-i, ra'uli': "Hi'a tohe'i mpotudui' tauna mpopue' Alata'ala hante tudui' to mosisala hante Atura Musa!"</s>
     </seg>
     <seg type="verse" id="b.ACT.18.14">
      <s id="b.ACT.18.14.1">Ko'ia napoka'alai Paulus mololita, na'uli' -mi Galio: "Ee to Yahudi!</s>
      <s id="b.ACT.18.14.2">Ane to nipakilu-ki tetu mpokahangai' petiboki-na hi atura ngata ba gau' to dada'a mpu'u, mosabara moto-a mpe'epei pangadua' -ni.</s>
     </seg>
     <seg type="verse" id="b.ACT.18.15">
      <s id="b.ACT.18.15.1">Tapi' tohe'i-e, pomehonoa' -ni mpokahangai' lolita pai' hanga' hi atura agama-ni moto-koiwo.</s>
      <s id="b.ACT.18.15.2">Wae-pi, koi' moto-koiwo to mpo'urusi tetu-e lau.</s>
      <s id="b.ACT.18.15.3">Aku', oja' -a-kuna!"</s>
     </seg>
     <seg type="verse" id="b.ACT.18.16">
      <s id="b.ACT.18.16.1">Oti toe, pai' napopalai-ramo ngkai tomi pobotuhia.</s>
     </seg>
     <seg type="verse" id="b.ACT.18.17">
      <s id="b.ACT.18.17.1">Hi mali tomi pobotuhia toe, ntodea mpohoko' Sostenes, hadua pangkeni tomi posampayaa, pai' -i raweba'.</s>
      <s id="b.ACT.18.17.2">Aga Galio uma mposaile' babehia-ra toe.</s>
     </seg>
     <seg type="verse" id="b.ACT.18.18">
      <s id="b.ACT.18.18.1">Ngkai ree, mahae-i-pidi Paulus tida hi Korintus, pai' lako' mpalakana-i hi ompi' -ompi' hampepangalaa' -na.</s>
      <s id="b.ACT.18.18.2">Patuju-na doko' nculii' hilou hi tana' Siria.</s>
      <s id="b.ACT.18.18.3">Jadi', hilou-imi hi wiwi' tahi' hi ngata Kengkrea.</s>
      <s id="b.ACT.18.18.4">Hi ria-i mpopesongki' wuluwoo' -na, apa' ria janci-na hi Alata'ala pai' wae-mi-hawo ada to Yahudi, ane hudu-damo tempo pojanci-ra kana rasongki' wuluwoo' -ra.</s>
      <s id="b.ACT.18.18.5">Oti toe, mohawi' kapal-imi hilou hi Siria, hidohea hante Priskila pai' Akwila.</s>
     </seg>
     <seg type="verse" id="b.ACT.18.21">
      <s id="b.ACT.18.21.1">Hi pomakoa' -ra toe, mehani-ra hi ngata Efesus, pai' Paulus hilou hi tomi posampayaa pai' momewai' ngkalolita hante to Yahudi to morumpu hi ria.</s>
      <s id="b.ACT.18.21.2">Raperapi' -i bona mahae hala' -i dohe-ra, tapi' uma-i dota.</s>
      <s id="b.ACT.18.21.3">Sampale-di hinto'u pe'ongko' -na, na'uli' -raka: "Ane napokono Alata'ala, nculii' moto-a mpai' tumai hi rehe'i."</s>
      <s id="b.ACT.18.21.4">Priskila pai' Akwila, tida-ramo-rana hi Efesus, tapi' Paulus mpokaliliu pomako' -na, mpohawi' kapal hilou hi tana' Siria.</s>
     </seg>
     <seg type="verse" id="b.ACT.18.22">
      <s id="b.ACT.18.22.1">Rata mpu'u-imi hi ngata Kaisarea hi tana' Siria, hilou ncala' -i hi Yerusalem mpotabe topepangala' hi Pue' Yesus to hi ria, pai' lako' hilou-idi hi ngata Antiokhia.</s>
     </seg>
     <seg type="verse" id="b.ACT.18.23">
      <s id="b.ACT.18.23.1">Ba hangkuja eo-i hi Antiokhia, pai' me'ongko' wo'o-imi hilou hi tana' Galatia pai' Frigia, bona mporohoi pepangala' -ra topetuku' Pue' Yesus hi ria.</s>
     </seg>
     <seg type="verse" id="b.ACT.18.24">
      <s id="b.ACT.18.24.1">Nto'u Priskila pai' Akwila hi Efesus, rata wo'o hi ria hadua to Yahudi, hanga' -na Apolos.</s>
      <s id="b.ACT.18.24.2">Ngata kaputua-na, Aleksandria.</s>
      <s id="b.ACT.18.24.3">Pante lia-i mololita, pai' na'inca lia ihi' Buku Tomoroli'.</s>
     </seg>
     <seg type="verse" id="b.ACT.18.25">
      <s id="b.ACT.18.25.1">Oti wo'o-imi ratudui' tutura-na Pue' Yesus.</s>
      <s id="b.ACT.18.25.2">Jadi', karata-na hi Efesus, metudui' -i hante nono-na mpu'u, mpotudui' tauna tutura Yesus hante kanoto-noto-na.</s>
      <s id="b.ACT.18.25.3">Aga ko'ia na'incai omea tudui' -na Yesus, lako' peniu' Yohanes Topeniu' -pidi to na'inca.</s>
     </seg>
     <seg type="verse" id="b.ACT.18.26">
      <s id="b.ACT.18.26.1">Nto'u toe, natepu'u wo'o-mi mololita hi tomi posampayaa to Yahudi hante uma ria ka'ekaa' -na.</s>
      <s id="b.ACT.18.26.2">Kara'epe-na Priskila pai' Akwila lolita Apolos toe, rapo'ema' -i hilou hi tomi-ra, pai' ranotohi tena-ki patuju-na Alata'ala mpohore manusia' ngkai huku' jeko' -ra hante petolo' -na Pue' Yesus.</s>
     </seg>
     <seg type="verse" id="b.ACT.18.27">
      <s id="b.ACT.18.27.1">Oti toe, ria patuju-na Apolos doko' hilou hi propinsi Akhaya.</s>
      <s id="b.ACT.18.27.2">Pai' ompi' -ompi' hampepangalaa' -na hi Efesus mpotulungi-i: rapakatu sura hilou hi hingka topepangala' -ra hi Akhaya bona ratarima lompe' -i Apolos.</s>
      <s id="b.ACT.18.27.3">Jadi', rata mpu'u-imi Apolos hi Akhaya, pai' tudui' -na mpokeni wori' rasi' hi hawe'ea tauna to mepangala' -mi hi Pue' Yesus sabana kabula rala-na Alata'ala.</s>
     </seg>
     <seg type="verse" id="b.ACT.18.28">
      <s id="b.ACT.18.28.1">Apolos momewai' ngkalolita hante to Yahudi hi mata ntodea, pai' nadagi-ra apa' motede' mpu'u pololita-na.</s>
      <s id="b.ACT.18.28.2">Nabasa-raka ihi' Buku Tomoroli', pai' ngkai lolita Buku Tomoroli' toe napakanoa' Kayesus-na Magau' Topetolo' to najanci Alata'ala.</s>
     </seg>
    </div>
    <div type="chapter" id="b.ACT.19">
     <seg type="verse" id="b.ACT.19.1">
      <s id="b.ACT.19.1.1">Bula-na Apolos hi Korintus, Paulus modao' mpotara ngata to hi bulu' -na hi Asia Kedi', pai' lako' mana'u-idi hilou hi ngata Efesus.</s>
      <s id="b.ACT.19.1.2">Hi ria-i hirua' hante ba hangkuja dua topetuku' Alata'ala.</s>
     </seg>
     <seg type="verse" id="b.ACT.19.2">
      <s id="b.ACT.19.2.1">Napekune' -ra, na'uli': "Ria-mokoi mporata Inoha' Tomoroli' kamepangala' -nie?"</s>
      <s id="b.ACT.19.2.2">Ratompoi': "Ko'ia-hana!</s>
      <s id="b.ACT.19.2.3">Ko'ia ria ki'epei karia-na Inoha' Tomoroli' tetu-e."</s>
     </seg>
     <seg type="verse" id="b.ACT.19.3">
      <s id="b.ACT.19.3.1">Napekune' tena Paulus, na'uli': "Ane wae, raniu' -koi ntuku' tudui' hema?"</s>
      <s id="b.ACT.19.3.2">Ratompoi': "Ntuku' tudui' -na Yohanes Topeniu'."</s>
     </seg>
     <seg type="verse" id="b.ACT.19.4">
      <s id="b.ACT.19.4.1">Ngkai ree, na'uli' Paulus mpo'uli' -raka: "Peniu' -na Yohanes-le, tanda kamedea-ta ngkai jeko' -ta.</s>
      <s id="b.ACT.19.4.2">Aga bula-na Yohanes meniu' tohe'e, na'uli' -raka to Yahudi bona kana mepangala' -ra hi tauna to rata ngkabokoa' ngkai hi'a, hanga' -na Yesus."</s>
     </seg>
     <seg type="verse" id="b.ACT.19.5">
      <s id="b.ACT.19.5.1">Kara'epe-na toe, raniu' -ramo jadi' topetuku' Pue' Yesus.</s>
     </seg>
     <seg type="verse" id="b.ACT.19.6">
      <s id="b.ACT.19.6.1">Kanajama-ra Paulus, pehompo-nami Inoha' Tomoroli' hi tauna toera, alaa-na mololita-ramo hante basa to nawai' -raka Inoha' Tomoroli', pai' -ra mpohowa' lolita to ngkai Alata'ala.</s>
     </seg>
     <seg type="verse" id="b.ACT.19.7">
      <s id="b.ACT.19.7.1">Kawori' -ra toe, ba ria hampulu' rodua-ra.</s>
     </seg>
     <seg type="verse" id="b.ACT.19.8">
      <s id="b.ACT.19.8.1">Bula-na Paulus hi ngata Efesus toe, hilou oa' -i hi tomi posampayaa to Yahudi.</s>
      <s id="b.ACT.19.8.2">Rala-na tolu mula, mololita-i hante uma ria ka'ekaa' -na, momewai' ngkalolita hante tauna to morumpu hi ree.</s>
      <s id="b.ACT.19.8.3">Natudui' -ra beiwa ohea-na jadi' ntodea-na Alata'ala hi rala Kamagaua' -na, nanotohi nono-ra pai' nabawai-ra bona mepangala' -ra hi Yesus.</s>
     </seg>
     <seg type="verse" id="b.ACT.19.9">
      <s id="b.ACT.19.9.1">Aga ria ba hangkuja dua to motu'a nono-ra, uma-ra dota mepangala'.</s>
      <s id="b.ACT.19.9.2">Hi rala poromua-ra, rasapuaka Tudui' Pue' Yesus.</s>
      <s id="b.ACT.19.9.3">Jadi', Paulus pai' topetuku' Pue' Yesus uma-pi moromu hi tomi posampayaa toe.</s>
      <s id="b.ACT.19.9.4">Malai-ramo hilou moromu hi tomi-na Tiranus.</s>
      <s id="b.ACT.19.9.5">Tomi Tiranus toe, tomi bohe to biasa rapake' hewa tomi poromua.</s>
      <s id="b.ACT.19.9.6">Butu eo-na Paulus momewai' ngkalolita hante tauna to moromu hi ree.</s>
     </seg>
     <seg type="verse" id="b.ACT.19.10">
      <s id="b.ACT.19.10.1">Toe bago-na rala-na rompae, duu' -na hawe'ea tauna to hi propinsi Asia, lompe' to Yahudi lompe' to bela-ra to Yahudi, mpo'epe-ramo Lolita Pue'.</s>
     </seg>
     <seg type="verse" id="b.ACT.19.11">
      <s id="b.ACT.19.11.1">Bula-na Paulus hi Efesus toe, Alata'ala mpowai' -i kuasa mpobabehi tanda to mekoncehi lia.</s>
     </seg>
     <seg type="verse" id="b.ACT.19.12">
      <s id="b.ACT.19.12.1">Bangku' lenco ba abe' to napake' Paulus, ane rakeni hilou hi topeda', hangaa mo'uri' -ramo, pai' ane ria seta to mpobalinai' -ra, metibo' wo'o-ra-rawo.</s>
     </seg>
     <seg type="verse" id="b.ACT.19.14">
      <s id="b.ACT.19.14.1">Nto'u toe, ria wo'o hi Efesus ba hangkuja dua to Yahudi to modao' -dao' mpopalai seta to mpesuai' tauna.</s>
      <s id="b.ACT.19.14.2">Ngkai hira' toe, ria pitu tomane, paka' ana' imam pangkeni to rahanga' Skewa.</s>
      <s id="b.ACT.19.14.3">Hangkani, to pitu toera mperao mpopalai seta ngkai hadua tauna hante mpokahangai' hanga' Pue' Yesus.</s>
      <s id="b.ACT.19.14.4">Ra'uli': "Hante hanga' Yesus to nakeni Paulus, palai-ko!"</s>
     </seg>
     <seg type="verse" id="b.ACT.19.15">
      <s id="b.ACT.19.15.1">Hampetompoi' seta toei: "Ane Yesus ku'inca moto-i, Paulus ku'inca wo'o-i.</s>
      <s id="b.ACT.19.15.2">Hiaa' koi', hema wo'o-ko-koiwo!"</s>
     </seg>
     <seg type="verse" id="b.ACT.19.16">
      <s id="b.ACT.19.16.1">Ngkai ree, pengkalitadi-nami tauna to napesuai' seta toe, hilou mpo'uko' -ra.</s>
      <s id="b.ACT.19.16.2">Uma radadahi mpo'ewa-i, apa' parimuku mpu'u-i.</s>
      <s id="b.ACT.19.16.3">Petibo' -rami ngkai rala tomi, weho pai' putu lawa-ramo, apa' pohea-ra oti nagani' -gani'.</s>
     </seg>
     <seg type="verse" id="b.ACT.19.17">
      <s id="b.ACT.19.17.1">Hawe'ea tauna to mo'oha' hi Efesus, lompe' to Yahudi lompe' to bela-ra to Yahudi, mpo'epe to jadi' tohe'e.</s>
      <s id="b.ACT.19.17.2">Toe pai' me'eka' -ra, pai' hanga' Yesus rapomobohe.</s>
     </seg>
     <seg type="verse" id="b.ACT.19.18">
      <s id="b.ACT.19.18.1">Ngkai ree wo'o, wori' -mi topepangala' hi Yesus mpangaku' hi mata ntodea babehia-ra to uma tumotoa.</s>
     </seg>
     <seg type="verse" id="b.ACT.19.19">
      <s id="b.ACT.19.19.1">Wori' -ra to ria pake' -ra mpokeni buku-buku pake' -ra, rarumpu pai' rasuwe hi mata ntodea.</s>
      <s id="b.ACT.19.19.2">Oli buku pake' -ra tohe'e ane rarumpu, ria nte lima mpulu' ncobu doi pera'.</s>
     </seg>
     <seg type="verse" id="b.ACT.19.20">
      <s id="b.ACT.19.20.1">Jadi', ngkai kajadia' to mobaraka' hewa toe, kawoo-woria' tauna to mpo'epe Lolita Pue', pai' kawoo-woria' to mepangala'.</s>
     </seg>
     <seg type="verse" id="b.ACT.19.21">
      <s id="b.ACT.19.21.1">Timpaliu-mi to jadi' toe, Paulus mopatuju hilou hi propinsi Makedonia pai' Akhaya, pai' oti toe doko' hilou-i hi ngata Yerusalem.</s>
      <s id="b.ACT.19.21.2">Na'uli' wo'o: "Oti-a mpai' ngkai Yerusalem, kana hilou-a hi ngata Roma."</s>
     </seg>
     <seg type="verse" id="b.ACT.19.22">
      <s id="b.ACT.19.22.1">Ngkai ree, nahubui-mi rodua topobago-na hilou meri'ulu hi Makedonia.</s>
      <s id="b.ACT.19.22.2">Hanga' -ra, Timotius pai' Erastus.</s>
      <s id="b.ACT.19.22.3">Aga Paulus moto, ria-i-pidi-hana hi propinsi Asia.</s>
     </seg>
     <seg type="verse" id="b.ACT.19.23">
      <s id="b.ACT.19.23.1">Nto'u toe, wori' tauna mpobabehi pewongoia hi ngata Efesus sabana Tudui' Pue' Yesus.</s>
      <s id="b.ACT.19.23.2">Hewa toi tutura-na:</s>
     </seg>
     <seg type="verse" id="b.ACT.19.24">
      <s id="b.ACT.19.24.1">Hi Efesus toe, ria hadua tomane to pante mpobabehi rewa ngkai salaka', hanga' -na Demetrius.</s>
      <s id="b.ACT.19.24.2">Pobago-na mpobabehi too-tomia ngkai salaka' to molence tomi pepuea' hi anitu to rahanga' Dewi Artemis.</s>
      <s id="b.ACT.19.24.3">Ngkai pobago-na tohe'e, hi'a pai' topobago-na mporata doi uma hangke-ngkedi'.</s>
     </seg>
     <seg type="verse" id="b.ACT.19.25">
      <s id="b.ACT.19.25.1">Rala-na ha'eo, narumpu-ramo doo-doo hampobagoa-na hante topobago pante salaka' ntani' -na, pai' na'uli' -raka: "Ompi' -ompi', ni'inca moto-mi, ngkai bago-ta tohe'i wori' lia pomporataa-ta.</s>
     </seg>
     <seg type="verse" id="b.ACT.19.26">
      <s id="b.ACT.19.26.1">Hiaa' nihilo pai' ni'epe-mi-koiwo napa to nababehi tauna to rahanga' Paulus toei lou.</s>
      <s id="b.ACT.19.26.2">Na'uli' lence to rababehi manusia', uma natao rapue'.</s>
      <s id="b.ACT.19.26.3">Wori' -mi tauna to nabawai, duu' -na mepangala' -ramo hi tudui' -na tetu.</s>
      <s id="b.ACT.19.26.4">Uma muntu' hi Efesus, neo' hi humalili' propinsi Asia, bate wae wo'o.</s>
     </seg>
     <seg type="verse" id="b.ACT.19.27">
      <s id="b.ACT.19.27.1">Jadi' ompi' -ompi', me'eka' -ta, nee-neo' mpai' uma-pi hema to dota mpo'oli lence-lence to tababehi ngkai salaka'.</s>
      <s id="b.ACT.19.27.2">Uma muntu' toe, tapi' meka' ba lue' tomi pepuea' -ta hi Artemis wo'o uma-pi rasaile', duu' -na uma-pi rabila' hanga' Artemis to mobaraka' lia.</s>
      <s id="b.ACT.19.27.3">Bo anitu-ta toe to rapue' hawe'ea tauna hi Asia pai' hi humalili' dunia'."</s>
     </seg>
     <seg type="verse" id="b.ACT.19.28">
      <s id="b.ACT.19.28.1">Kara'epe-na lolita Demetrius toe, moroe-ramo, pai' -ra ntora mogora: "Une' -imi Artemis, anitu-ta to Efesus!"</s>
     </seg>
     <seg type="verse" id="b.ACT.19.29">
      <s id="b.ACT.19.29.1">Pewongoia tohe'e ngkenele hobo' hi rala ngata.</s>
      <s id="b.ACT.19.29.2">Ngkai ree, mo'iko-ra ntodea hilou hi tomi poromua bohe to hi rala ngata.</s>
      <s id="b.ACT.19.29.3">Rahoko' -ramo Gayus pai' Aristarkhus, pai' -ra rakeni hilou dohe-ra hi tomi poromua toe.</s>
      <s id="b.ACT.19.29.4">Gayus pai' Aristarkhus toe, rodua to Makedonia to mpodohei Paulus hi pomakoa' -na.</s>
     </seg>
     <seg type="verse" id="b.ACT.19.30">
      <s id="b.ACT.19.30.1">Paulus doko' hilou dohe-ra mesua' hi rala poromua toe.</s>
      <s id="b.ACT.19.30.2">Aga topetuku' Yesus mpokorai' -i bona neo' -i hilou.</s>
     </seg>
     <seg type="verse" id="b.ACT.19.31">
      <s id="b.ACT.19.31.1">Wae wo'o, ba hangkuja dua maradika hi propinsi Asia to mpobale-ki Paulus mpohubui tauna hilou mpo'uli' -ki bona neo' -i hilou hi poromua toe.</s>
     </seg>
     <seg type="verse" id="b.ACT.19.32">
      <s id="b.ACT.19.32.1">Nto'u toe, uma mowo kamerodo' -ra to morumpu toera.</s>
      <s id="b.ACT.19.32.2">Ria to mpo'uli' hewa toi, ria to mpo'uli' hewa tetu.</s>
      <s id="b.ACT.19.32.3">To wori' -na uma mpo'incai napa pai' morumpu-ra.</s>
     </seg>
     <seg type="verse" id="b.ACT.19.33">
      <s id="b.ACT.19.33.1">Hadua to Yahudi to rahanga' Aleksander mokore doko' mololita, apa' hi'a to rahubui to Yahudi mpololitai ntodea.</s>
      <s id="b.ACT.19.33.2">Nahuka' -raka ntodea bona mengkalino-ra, apa' doko' -i mpo'uli' noa' -na.</s>
     </seg>
     <seg type="verse" id="b.ACT.19.34">
      <s id="b.ACT.19.34.1">Ntaa' we'i, karahilo-na ntodea Katoyahudi-na, rajojo lau-mi mogora rojaa kahae-na, ra'uli': "Une' -imi Artemis, anitu-ta to Efesus!"</s>
     </seg>
     <seg type="verse" id="b.ACT.19.35">
      <s id="b.ACT.19.35.1">Ka'omea-na, hadua totu'a ngata mpopengkalino-ra, pai' na'uli' -raka: "Ompi' -ompi' to Efesus!</s>
      <s id="b.ACT.19.35.2">Kita' to Efesus mpojampangi tomi pepuea' hi Artemis, anitu-ta to bohe lia baraka' -na.</s>
      <s id="b.ACT.19.35.3">Kita' to mpotimamahi watu to moroli' to monawu' ngkai langi'.</s>
      <s id="b.ACT.19.35.4">Uma hema to uma mpo'incai toe-e ompi'.</s>
     </seg>
     <seg type="verse" id="b.ACT.19.36">
      <s id="b.ACT.19.36.1">Uma hema to mposapu toe.</s>
      <s id="b.ACT.19.36.2">Toe pai' mengkalino-ta ulu, neo' -ta nakeni roe nono-ta.</s>
     </seg>
     <seg type="verse" id="b.ACT.19.37">
      <s id="b.ACT.19.37.1">Tauna to rodua tohe'ira, nikeni-ra tumai, tapi' uma-ra-hawo mpanakoi tomi pepuea' -ta ba mporuge' hanga' anitu-ta.</s>
     </seg>
     <seg type="verse" id="b.ACT.19.38">
      <s id="b.ACT.19.38.1">Jadi', ane Demetrius hante ema' hampobagoa-na doko' mpakilu ba hema-hema, bate kana rabua' hi topohura ngata-hawo.</s>
      <s id="b.ACT.19.38.2">Ria moto tempo to rapakatantu, tempo topohura mpohurai kara-kara.</s>
     </seg>
     <seg type="verse" id="b.ACT.19.39">
      <s id="b.ACT.19.39.1">Jadi' ompi' -ompi', ane ria-pidi kara-kara-ni, kara-kara tetu kana rapohurai hi porumpua ntuku' atura topoparenta-hana.</s>
     </seg>
     <seg type="verse" id="b.ACT.19.40">
      <s id="b.ACT.19.40.1">Apa' napa to tababehi tohe'i-e, mekoroi' lia.</s>
      <s id="b.ACT.19.40.2">Ra'uli' mpai' topoparenta Roma, porumpu-ta toi mpobabehi pe'ewaa.</s>
      <s id="b.ACT.19.40.3">Pai' ane rarai' mpu'u-ta mpai', napa-mi-hawo to ta'uli', apa' uma ria huraa-ta mpobabehi poromua to merodo' tohe'i-e."</s>
     </seg>
     <seg type="verse" id="b.ACT.19.41">
      <s id="b.ACT.19.41.1">Hudu-mi lolita totu'a ngata toei, pai' nahubui-ramo omea nculii' hilou hi tomi-ra.</s>
     </seg>
    </div>
    <div type="chapter" id="b.ACT.20">
     <seg type="verse" id="b.ACT.20.1">
      <s id="b.ACT.20.1.1">Ora-mi pewongoia hi Efesus toe, Paulus mporumpu topetuku' Yesus pai' narohoi nono-ra.</s>
      <s id="b.ACT.20.1.2">Oti toe, mpalakana-imi pai' napokaliliu-mi pomako' -na hilou hi tana' Makedonia.</s>
     </seg>
     <seg type="verse" id="b.ACT.20.2">
      <s id="b.ACT.20.2.1">Hi pomakoa' -na toe, nakinomo-ra topetuku' Yesus pai' narohoi nono-ra hante wori' nyala paresa' -na.</s>
      <s id="b.ACT.20.2.2">Ngkai ree, hilou wo'o-imi hi propinsi Akhaya, tana' -ra to Yunani.</s>
     </seg>
     <seg type="verse" id="b.ACT.20.3">
      <s id="b.ACT.20.3.1">Mo'oha' -i hi ria tolu mula kahae-na.</s>
      <s id="b.ACT.20.3.2">Timpaliu tolu mula toe, ria patuju-na mpohawi' kapal nculii' hilou hi tana' Siria.</s>
      <s id="b.ACT.20.3.3">Aga nto'u toe, ria kareba to mpo'uli': to Yahudi mohawa' mpatehi-i.</s>
      <s id="b.ACT.20.3.4">Toe pai' na'uli': "Agina ntara hi role-na moto-a mpohulii' pomakoa' -ku hilou hi propinsi Makedonia."</s>
      <s id="b.ACT.20.3.5">Jadi', hilou mpu'u-imi hi Makedonia.</s>
     </seg>
     <seg type="verse" id="b.ACT.20.4">
      <s id="b.ACT.20.4.1">Hi pomako' -na toe, ria wo'o ba hangkuja dua doo-na to hilou dohe-na.</s>
      <s id="b.ACT.20.4.2">Hanga' -na to hadua, Sopater ana' -na Pirus to ngkai Berea.</s>
      <s id="b.ACT.20.4.3">Ria wo'o Aristarkhus pai' Sekundus to ngkai Tesalonika; Gayus to ngkai Derbe; Tikhikus pai' Trofimus to ngkai Asia.</s>
      <s id="b.ACT.20.4.4">Pai' Timotius.</s>
     </seg>
     <seg type="verse" id="b.ACT.20.5">
      <s id="b.ACT.20.5.1">Jadi', karata-kai hi tana' Makedonia, to pitu toera meri'ulu ngkai kai', mpopea-kai hi ngata Troas.</s>
     </seg>
     <seg type="verse" id="b.ACT.20.6">
      <s id="b.ACT.20.6.1">Timpaliu-mi eo bohe to Yahudi to rahanga' Posusaa' Roti to Uma Raragii, mehawi' kapal-kai mpalahii ngata Filipi.</s>
      <s id="b.ACT.20.6.2">Pai' lima mengi ngkai toe, hirua' nculii' -makai hante doo-kai hi Troas, pai' mo'oha' -kai hi ree hamingku kahae-na.</s>
     </seg>
     <seg type="verse" id="b.ACT.20.8">
      <s id="b.ACT.20.8.1">Eo Mingku morumpu-kai bona ngkoni' hangkaa-ngkania hante ompi' hampepangalaa' -kai hi Troas.</s>
      <s id="b.ACT.20.8.2">Tomi porumpua-kai toe, tomi to molangko.</s>
      <s id="b.ACT.20.8.3">Morumpu-kai hi kamar to hi lolo-na mpu'u.</s>
      <s id="b.ACT.20.8.4">Wori' lampu rasuwe.</s>
      <s id="b.ACT.20.8.5">Moloe pololita-na Paulus mpololitai-ra to morumpu toe.</s>
      <s id="b.ACT.20.8.6">Mololita-i duu' mentongo' bengi, apa' patuju-na me'ongko' -i kamepulo-na.</s>
     </seg>
     <seg type="verse" id="b.ACT.20.9">
      <s id="b.ACT.20.9.1">Hi porumpua-kai toe, ria hadua kabilasa, Eutikhus hanga' -na, mohura-i hi jendela.</s>
      <s id="b.ACT.20.9.2">Ngkai ka'uma-na napentoo-nto'oi Paulus metudui', tetunu' -imi kabilasa toei nculi' leta', alaa-na monawu' -imi hi tana'.</s>
      <s id="b.ACT.20.9.3">Hiaa' jendela toe hi katolu duncu-na ngkai tana'.</s>
      <s id="b.ACT.20.9.4">Mehompo-ramo doo-na hilou mpo'ongko' -i, rahilo-rawo mate-imi.</s>
     </seg>
     <seg type="verse" id="b.ACT.20.10">
      <s id="b.ACT.20.10.1">Ngkai ree, mehompo-imi Paulus ngkai tomi, pai' -i motingkua' mpokupui kabilasa toei, na'uli' -raka doo-na: "Neo' me'eka', tuwu' moto-i-hawo."</s>
     </seg>
     <seg type="verse" id="b.ACT.20.11">
      <s id="b.ACT.20.11.1">Oti toe, ngkahe' nculii' -imi hilou hi tomi, mpopihe-pihe roti, pai' ngkoni' -makai hangkaa-ngkania.</s>
      <s id="b.ACT.20.11.2">Mololita tena-i Paulus duu' mobaja.</s>
      <s id="b.ACT.20.11.3">Oti toe, me'ongko' -imi.</s>
     </seg>
     <seg type="verse" id="b.ACT.20.12">
      <s id="b.ACT.20.12.1">Ane kabilasa to monawu' toei we'i, tuwu' moto-i-hawo, pai' goe' lia-ra doo-na mpokeni-i hilou hi tomi-na.</s>
     </seg>
     <seg type="verse" id="b.ACT.20.13">
      <s id="b.ACT.20.13.1">Kai', meri'ulu-makai mohawi' kapal hilou hi ngata Asos.</s>
      <s id="b.ACT.20.13.2">Aga Paulus, doko' merole-i-hana hilou hi ria, na'uli' -kakai kipohirua' -ki hi ria-damo.</s>
     </seg>
     <seg type="verse" id="b.ACT.20.14">
      <s id="b.ACT.20.14.1">Hirua' mpu'u-makai hi Asos, pai' mohawi' wo'o-imi dohe-kai hi kapal hilou hi ngata Mitilene.</s>
     </seg>
     <seg type="verse" id="b.ACT.20.15">
      <s id="b.ACT.20.15.1">Ngkai ree, kaliliu wo'o-makai, pai' kamepulo-na rata hi tana' to momekidipoi-ki lewuto' Khios.</s>
      <s id="b.ACT.20.15.2">Kamepulo-na wo'o rata-makai hi lewuto' Samos, pai' kamepulo-na wo'o rata hi ngata Miletus.</s>
     </seg>
     <seg type="verse" id="b.ACT.20.16">
      <s id="b.ACT.20.16.1">Napakatantu ami' -mi Paulus, bona neo' -pi leba' mehani hi ngata Efesus, bona neo' -kai mahae rahi hi propinsi Asia.</s>
      <s id="b.ACT.20.16.2">Doko' napesahui pomako' -na, apa' konoa nono-na doko' mpokaralai eo bohe Pentakosta hi Yerusalem.</s>
     </seg>
     <seg type="verse" id="b.ACT.20.17">
      <s id="b.ACT.20.17.1">Ngkai Miletus toe, Paulus mpakatu kareba hilou hi Efesus, bona pangkeni to Kristen to hi ria tumai mpohirua' -ki hi Miletus.</s>
     </seg>
     <seg type="verse" id="b.ACT.20.18">
      <s id="b.ACT.20.18.1">Rata mpu'u-ramo hi Miletus, na'uli' Paulus mpo'uli' -raka: "Ompi' -ompi', ni'inca moto-mi beiwa po'ingku-ku dohe-ni, ngkai lomo' karata-ku hi propinsi Asia toi duu' hewa toe lau.</s>
     </seg>
     <seg type="verse" id="b.ACT.20.19">
      <s id="b.ACT.20.19.1">Hante nono mengkadingki' pai' hante ue mata mo'ili, mpobago-a bago Pue' hi laintongo' -ni.</s>
      <s id="b.ACT.20.19.2">Pai' wori' kaparia mporumpa' -a sabana patuju-ra to Yahudi to doko' mpatehi-a.</s>
     </seg>
     <seg type="verse" id="b.ACT.20.20">
      <s id="b.ACT.20.20.1">Ni'inca moto ompi' ka'uma-ku koro' mpo'uli' -kokoi napa-napa to mokalaua.</s>
      <s id="b.ACT.20.20.2">Kutudui' -koi ompi', lompe' bula-ni moromu lompe' hi tomi-ni moto.</s>
     </seg>
     <seg type="verse" id="b.ACT.20.21">
      <s id="b.ACT.20.21.1">Kupopo'ingai' oa' -koi omea, lompe' to Yahudi lompe' to bela-koi to Yahudi, bona medea-koi ngkai jeko' -ni pai' mengkoru hi Alata'ala pai' mepangala' hi Pue' -ta Pue' Yesus.</s>
     </seg>
     <seg type="verse" id="b.ACT.20.22">
      <s id="b.ACT.20.22.1">"Wae lau, hilou-ama hi Yerusalem, ntuku' hawa' Inoha' Tomoroli' hi aku'.</s>
      <s id="b.ACT.20.22.2">Hiaa' uma ku'incai ba napa mpai' to jadi' hi woto-ku hi ria.</s>
     </seg>
     <seg type="verse" id="b.ACT.20.23">
      <s id="b.ACT.20.23.1">Sampale-wadi to ku'inca, hi butu ngata to kukahiloui-mi wengi, Inoha' Tomoroli' mpakanoto-maka bate rahoo' -a mpai' hi ria pai' mporata kaparia.</s>
     </seg>
     <seg type="verse" id="b.ACT.20.24">
      <s id="b.ACT.20.24.1">Aga uma kuparipoko woto-ku moto.</s>
      <s id="b.ACT.20.24.2">Nau' ba rapatehi mpu'u-a mpai', uma beiwa.</s>
      <s id="b.ACT.20.24.3">Asala ma'ala kupohudu pobago to nawai' -ka Pue' Yesus.</s>
      <s id="b.ACT.20.24.4">Pobago-ku tetu-le, mpokarebai Kareba Lompe' to mpo'uli' Alata'ala mpowai' -ta kalompea' ngkai kabula rala-na.</s>
     </seg>
     <seg type="verse" id="b.ACT.20.25">
      <s id="b.ACT.20.25.1">"Ompi' -ompi' omea, mahae-ama mobago hi laintongo' -ni, kukinomo-koi pai' kutudui' -koi mepangala' hi Pue' Yesus bona jadi' ntodea-na Alata'ala hi rala Kamagaua' -na.</s>
      <s id="b.ACT.20.25.2">Aga monoto-mi hi nono-ku, ka'uma-napi mpai' nihiloi-a.</s>
     </seg>
     <seg type="verse" id="b.ACT.20.26">
      <s id="b.ACT.20.26.1">Toe pai' kupakalonto' ami' -mikokoi eo toe lau: ane ria-koi to mporata silaka mpeno, bela-pi-kuwo sala' -ku.</s>
     </seg>
     <seg type="verse" id="b.ACT.20.27">
      <s id="b.ACT.20.27.1">Apa' uma-a koro' mpo'uli' -kokoi omea patuju Alata'ala hi kita'.</s>
     </seg>
     <seg type="verse" id="b.ACT.20.28">
      <s id="b.ACT.20.28.1">Pelompehi-koi mpojaga woto-ni moto pai' mpojaga hawe'ea topetuku' Alata'ala to nasarumaka-mikokoi Inoha' Tomoroli'.</s>
      <s id="b.ACT.20.28.2">Kana nipewili' -ra, hewa topo'ewu mpo'ewu bima-na, apa' Pue' Yesus mate, raa' -na mo'ili, mpobayari huku' jeko' -ta, bona kita' jadi' bagia Alata'ala.</s>
     </seg>
     <seg type="verse" id="b.ACT.20.29">
      <s id="b.ACT.20.29.1">Ku'inca moto-le ompi', ane malai-a-damo ngkai rei, bate rata-rale mpai' tauna to dada'a to mpobalinai' tauna to ni'ewu tetu-e, hewa serigala mpobalinai' bima.</s>
     </seg>
     <seg type="verse" id="b.ACT.20.30">
      <s id="b.ACT.20.30.1">Bangku' ngkai koi' moto mpai', ria to mpokeni tudui' to sala', bona topetuku' Yesus rahinai pai' rabagiu, duu' -na tono' hi hira' -ramo.</s>
     </seg>
     <seg type="verse" id="b.ACT.20.31">
      <s id="b.ACT.20.31.1">Toe pai' mo'inga' -inga' -koi.</s>
      <s id="b.ACT.20.31.2">Kiwoi-koi ompi', rala-na tolu mpae uma kupento'oi mpoparesai' -koi butu dua-ni, lompe' hi eo-na lompe' hi bengi-na, pai' wori' ngkani mo'ili ue mata-ku mpokageoi' -koi.</s>
     </seg>
     <seg type="verse" id="b.ACT.20.32">
      <s id="b.ACT.20.32.1">"Wae lau ompi' -ompi', mekakae-ama hi Pue' Ala, kuperapi' bona Hi'a-damo to mpewili' -koi.</s>
      <s id="b.ACT.20.32.2">Kuparesai' -koi bona tida-mokoi mpotuku' Lolita Pue' to mpo'uli' -taka kabula rala-na Alata'ala hi kita'.</s>
      <s id="b.ACT.20.32.3">Apa' Alata'ala-wadi to mokuasa mporohoi nono-ta pai' mpowai' -ta rasi' to naporodo ami' -mi hi hawe'ea tauna to napobagia.</s>
     </seg>
     <seg type="verse" id="b.ACT.20.33">
      <s id="b.ACT.20.33.1">Uma-a ria mpokahina doi ba pohea hema-hema.</s>
     </seg>
     <seg type="verse" id="b.ACT.20.34">
      <s id="b.ACT.20.34.1">Ni'inca moto ompi' beiwa-a mobago hante pale-ku moto bona ma'ala-a mpo'oli napa-napa kaparaluua-ku pai' kaparaluua doo-doo-ku.</s>
     </seg>
     <seg type="verse" id="b.ACT.20.35">
      <s id="b.ACT.20.35.1">Hi butu nyala-na, kupopohiloi-mokoi tonco, beiwa-ta kana mobago mpotulungi doo-ta to uma mpakulei'.</s>
      <s id="b.ACT.20.35.2">Apa' kana takiwoi oa' lolita Pue' Yesus to mpo'uli': `Morasi' -pi tauna to mewai' ngkai tauna to mpodoa.'"</s>
     </seg>
     <seg type="verse" id="b.ACT.20.36">
      <s id="b.ACT.20.36.1">Kahudu-na Paulus mololita, mowingkotu' -imi hangkaa-ngkania hante hawe'ea doo-na to ngkai Efesus toera, pai' -i mosampaya.</s>
     </seg>
     <seg type="verse" id="b.ACT.20.37">
      <s id="b.ACT.20.37.1">Kageo' -ra omea-mi pai' -ra mpokupui Paulus pai' ra'uli' -ki: "Pelompehi momako'."</s>
     </seg>
     <seg type="verse" id="b.ACT.20.38">
      <s id="b.ACT.20.38.1">To mpopedahi rahi nono-ra, lolita Paulus to mpo'uli' uma-ipi rahiloi mpai'.</s>
      <s id="b.ACT.20.38.2">Ngkai ree, rabawa-imi duu' -na rata hi kapal.</s>
     </seg>
    </div>
    <div type="chapter" id="b.ACT.21">
     <seg type="verse" id="b.ACT.21.1">
      <s id="b.ACT.21.1.1">Mometabe-makai hante pangkeni to Kristen to ngkai Efesus toera, pai' kipalahii-ramo mpokaliliu pomako' -kai hilou hi propinsi Siria.</s>
      <s id="b.ACT.21.1.2">Me'ongko' -mi kapal-kai kaliliu hilou hi lewuto' Kos, pai' kamepulo-na rata hi lewuto' Rodos.</s>
      <s id="b.ACT.21.1.3">Ngkai ree, kaliliu-makai hilou hi lewuto' Patara.</s>
     </seg>
     <seg type="verse" id="b.ACT.21.2">
      <s id="b.ACT.21.2.1">Hi Patara toe, hirua' -kai hante kapal to hilou hi tana' Fenisia hi propinsi Siria.</s>
      <s id="b.ACT.21.2.2">Jadi', mehawi' -makai hi kapal toe mpokaliliu pomako' -kai.</s>
     </seg>
     <seg type="verse" id="b.ACT.21.3">
      <s id="b.ACT.21.3.1">Bula pomako' -kai toe, mpohilo-kai lewuto' Siprus hi mali ngki'ii-kai, tapi' kaliliu moto-ka-kaiwo, rata hi tana' Siria.</s>
      <s id="b.ACT.21.3.2">Mana'u-makai ngkai kapal hi ngata Tirus, apa' kapal toe kana rapopana'u kenia-na hi ree.</s>
     </seg>
     <seg type="verse" id="b.ACT.21.4">
      <s id="b.ACT.21.4.1">Jadi', hi ree-kai mpencuai' topetuku' Yesus pai' mo'oha' dohe-ra hamingku.</s>
      <s id="b.ACT.21.4.2">Ngkai petete' Inoha' Tomoroli', doo-kai hi Tirus toera mpopo'ingai' Paulus bona neo' -i-hawo kaliliu hilou hi Yerusalem.</s>
     </seg>
     <seg type="verse" id="b.ACT.21.5">
      <s id="b.ACT.21.5.1">Aga nau' wae, karata tempo-na pe'ongko' kapal-kai, ki'uli' -mi bate kaliliu moto-kai hilou hi Yerusalem.</s>
      <s id="b.ACT.21.5.2">Jadi', hawe'ea doo-kai toe mpobawa-kai hilou hi mali ngata, hante tobine-ra pai' ana' -ana' -ra.</s>
      <s id="b.ACT.21.5.3">Hi wiwi' tahi', mowingkotu' -makai hangkaa-ngkania pai' mosampaya.</s>
     </seg>
     <seg type="verse" id="b.ACT.21.6">
      <s id="b.ACT.21.6.1">Oti mosampaya, mometabe-makai, pai' ngkahe' -makai hi rala kapal.</s>
      <s id="b.ACT.21.6.2">Hira' to mebawa toera, nculii' wo'o-ramo-rawo hilou hi tomi-ra.</s>
     </seg>
     <seg type="verse" id="b.ACT.21.7">
      <s id="b.ACT.21.7.1">Ngkai Tirus, kaliliu-makai rata hi ngata Ptolemais.</s>
      <s id="b.ACT.21.7.2">Hi ria wo'o-kai mpencuai' ompi' hampepangalaa' -kai pai' mpometabe-raka.</s>
      <s id="b.ACT.21.7.3">Hamengi-kai dohe-ra.</s>
     </seg>
     <seg type="verse" id="b.ACT.21.8">
      <s id="b.ACT.21.8.1">Kamepulo-na, me'ongko' wo'o-makai hilou hi ngata Kaisarea.</s>
      <s id="b.ACT.21.8.2">Hi ree-kai hilou mo'oha' hi tomi Filipus.</s>
      <s id="b.ACT.21.8.3">Filipus toei, tauna to mpokeni Kareba Lompe', pai' hi'a toe-mi hadua ngkai tauna to pitu to rapelihi hi Yerusalem wengi.</s>
     </seg>
     <seg type="verse" id="b.ACT.21.9">
      <s id="b.ACT.21.9.1">Ria opo' -ki ana' -na paka' toronaa, pai' paka' nabi-- batua-na to ria pakulea' -ra mpohowa' Lolita Alata'ala.</s>
     </seg>
     <seg type="verse" id="b.ACT.21.10">
      <s id="b.ACT.21.10.1">Ba hangkuja eo-makai hi tomi Filipus toe, rata hadua tauna ngkai Yudea, hanga' -na Agabus.</s>
      <s id="b.ACT.21.10.2">Agabus toei, ria pakulea' -na mpohowa' Lolita Alata'ala.</s>
     </seg>
     <seg type="verse" id="b.ACT.21.11">
      <s id="b.ACT.21.11.1">Karata-na Agabus toe, na'ala' -mi salepe' -na Paulus, nahoo' -ki witi' -na pai' pale-na moto, pai' na'uli': "Toi-mi lolita Inoha' Tomoroli': Pue' salepe' toii mpai' rahoko' to Yahudi hi Yerusalem, rahoo' hewa toi-e, pai' -i ratonu-raka topoparenta to bela-ra to Yahudi."</s>
     </seg>
     <seg type="verse" id="b.ACT.21.12">
      <s id="b.ACT.21.12.1">Kaki'epe-na tohe'e, kai' pai' doo-kai hi Kaisarea merapi' mpu'u hi Paulus bona neo' -i kaliliu hilou hi Yerusalem.</s>
     </seg>
     <seg type="verse" id="b.ACT.21.13">
      <s id="b.ACT.21.13.1">Aga na'uli' -kakai: "Napa-di-koina pai' geo' -koi hewa tetu-e?</s>
      <s id="b.ACT.21.13.2">Doko' mpolentei nono-ku lau-wadi-koi!</s>
      <s id="b.ACT.21.13.3">Nau' ba rahoo' -a mpai' hi Yerusalem, ba paiana rapatehi mpu'u-a mpai' sabana petuku' -ku hi Pue' Yesus, sadia moto-ale hilou hi ria-e!"</s>
     </seg>
     <seg type="verse" id="b.ACT.21.14">
      <s id="b.ACT.21.14.1">Jadi', apa' uma oa' napangalai' petagi-kai, kipento'oi lau-mi mpotagi-i, ki'uli': "Kadota Pue' -damo to jadi'."</s>
     </seg>
     <seg type="verse" id="b.ACT.21.15">
      <s id="b.ACT.21.15.1">Oti toe, ngkarewa-makai, pai' -kai me'ongko' mpu'u-mi hilou hi Yerusalem.</s>
     </seg>
     <seg type="verse" id="b.ACT.21.16">
      <s id="b.ACT.21.16.1">Ba hangkuja dua ompi' hampepangalaa' -kai ngkai Kaisarea hilou mpobawa-kai, duu' rata hi tomi po'ohaa' -kai hi Yerusalem.</s>
      <s id="b.ACT.21.16.2">Tomi po'ohaa' -kai toe, tomi hadua to Siprus to mahae-mi jadi' topetuku' Yesus, hanga' -na Manason.</s>
     </seg>
     <seg type="verse" id="b.ACT.21.17">
      <s id="b.ACT.21.17.1">Karata-kai hi Yerusalem, ompi' -ompi' hampepangalaa' -kai mpotarima-kai hante goe' nono-ra.</s>
     </seg>
     <seg type="verse" id="b.ACT.21.18">
      <s id="b.ACT.21.18.1">Kamepulo-na, hilou-makai dohe Paulus mpencuai' Yakobus.</s>
      <s id="b.ACT.21.18.2">Hawe'ea pangkeni ntani' -na, ria wo'o-ra-rawo morumpu dohe Yakobus.</s>
     </seg>
     <seg type="verse" id="b.ACT.21.19">
      <s id="b.ACT.21.19.1">Ka'oti-kai mometabe, natepu'u-mi Paulus mpotutura-raka hawe'ea to nababehi Alata'ala hi olo' tauna to bela-ra to Yahudi nto'u-na mpokeni Kareba Lompe' hi ria.</s>
     </seg>
     <seg type="verse" id="b.ACT.21.20">
      <s id="b.ACT.21.20.1">Kara'epe-na pangkeni hi Yerusalem lolita Paulus tohe'e, ra'une' -mi Alata'ala.</s>
      <s id="b.ACT.21.20.2">Ngkai ree, ra'uli' -mi mpo'uli' -ki Paulus: "Hewa toe, ompi': bona nu'inca, moncobu-ncobu-mi ompi' -ta to Yahudi to mepangala' -mi hi Yesus.</s>
      <s id="b.ACT.21.20.3">Hira' toe, paka' to mpotuku' Atura Musa hante nono mpu'u.</s>
     </seg>
     <seg type="verse" id="b.ACT.21.21">
      <s id="b.ACT.21.21.1">Hiaa' ra'epe wo'o-mi kareba to mpotuntui' -ko ompi'.</s>
      <s id="b.ACT.21.21.2">Ra'epe kanutudui' -ra to Yahudi to mposowo' -ra to bela-ra to Yahudi bona neo' -pi mpotuku' Atura Musa.</s>
      <s id="b.ACT.21.21.3">Nutudui' -ra bona neo' -pi mpotini' ana' -ra pai' neo' -pi mpotuku' ada totu'a-ta owi.</s>
     </seg>
     <seg type="verse" id="b.ACT.21.22">
      <s id="b.ACT.21.22.1">Hiaa' wae-e lau, bate ra'epe mpai' karata-nu hi rei.</s>
      <s id="b.ACT.21.22.2">Jadi' beiwa-mi?</s>
     </seg>
     <seg type="verse" id="b.ACT.21.23">
      <s id="b.ACT.21.23.1">Agina nutuku' paresa' -kai toi ompi', bona monoto-mi ka'uma-na-hawo makono lolita petuntui' toe: Ria-ra hi rehe'i opo' doo-kai to oti-mi mpobabehi janci hi Alata'ala hante mosumpa.</s>
     </seg>
     <seg type="verse" id="b.ACT.21.24">
      <s id="b.ACT.21.24.1">Jadi', iko wo'o-kowo, hilou-ko dohe-ra hi Tomi Alata'ala mpobabehi ada agama pompobohoi' woto, pai' iko mpobayari oli porewua pepue' -ra, bona ma'ala-ra mposongki' wuluwoo' -ra ntuku' ada-ta.</s>
      <s id="b.ACT.21.24.2">Ane hewa toe-damo, monoto-mi hi hawe'ea tauna ka'uma-na-hawo makono kareba to ra'epe mpotuntui' -ko.</s>
      <s id="b.ACT.21.24.3">Apa' nutuku' wo'o-kowo Atura Musa.</s>
     </seg>
     <seg type="verse" id="b.ACT.21.25">
      <s id="b.ACT.21.25.1">Jadi', toe-mi paresa' -kai hi iko ompi'.</s>
      <s id="b.ACT.21.25.2">Aga ane hira' to bela-ra to Yahudi to mepangala' -mi hi Yesus, oti-mi kipakatu-raka sura mpo'uli' -raka kabotu' -kai.</s>
      <s id="b.ACT.21.25.3">Uma-ra mingki' mpotuku' Atura Musa.</s>
      <s id="b.ACT.21.25.4">Sampale kiperapi' bona neo' -ra mpokoni' pongkoni' to rapopepue' hi pinotau, pai' neo' wo'o mpokoni' raa' ba bau' to ko'ia ralali ncala' raa' -na, pai' bona neo' -ra mogau' sala'."</s>
     </seg>
     <seg type="verse" id="b.ACT.21.26">
      <s id="b.ACT.21.26.1">Paresa' -ra toe napangala' mpu'u-mi Paulus.</s>
      <s id="b.ACT.21.26.2">Kamepulo-na hilou mpu'u-imi hante to opo' tohe'era mpobabehi ada agama pompobohoi' woto.</s>
      <s id="b.ACT.21.26.3">Oti toe, mesua' -imi hi rala Tomi Alata'ala mpo'uli' -ki imam hangkuja eo-pi pai' lako' hudu tempo pompobohoi' -ra.</s>
      <s id="b.ACT.21.26.4">Apa' ane hudu-damo tempo pompobohoi' -ra, Paulus hante doo-na to opo' toera hore-hore kana ngkeni pepue' -ra.</s>
     </seg>
     <seg type="verse" id="b.ACT.21.27">
      <s id="b.ACT.21.27.1">Neo' hudu-mi pitu eo to rapakatantu, ria ba hangkuja dua to Yahudi ngkai propinsi Asia mpohilo Paulus hi Tomi Alata'ala.</s>
      <s id="b.ACT.21.27.2">Me'ukei' -ramo mpo'ukei' ntodea, pai' -ra mpohoko' -mi Paulus.</s>
     </seg>
     <seg type="verse" id="b.ACT.21.28">
      <s id="b.ACT.21.28.1">Mpokio' -ra doo-ra, ra'uli': "Mai-koi ompi' -ompi' to Israel!</s>
      <s id="b.ACT.21.28.2">Ngawa'!</s>
      <s id="b.ACT.21.28.3">Ohe'i-mi tauna to mpotudui' hawe'ea tauna hiapa-apa tudui' to mpo'ewa-ta kita' to Yahudi, mposapuaka Atura Musa pai' mposapai tomi pepuea' -ta toi-e!</s>
      <s id="b.ACT.21.28.4">Hiaa' wae lau nakeni wo'o-mi tauna to bela-ra to Yahudi tumai mesua' hi rala Tomi Alata'ala, mpobaboi' tomi to moroli' toi."</s>
     </seg>
     <seg type="verse" id="b.ACT.21.29">
      <s id="b.ACT.21.29.1">Pai' hewa toe pololita-ra, apa' mpohilo-ra hadua to Efesus mo'ema' hante Paulus hi ngata we'i.</s>
      <s id="b.ACT.21.29.2">Hanga' to Efesus toei, Trofimus, bela-i to Yahudi.</s>
      <s id="b.ACT.21.29.3">Jadi', ra'ulia' -rana, Paulus mpokeni Trofimus toei mesua' hi rala Tomi Alata'ala.</s>
     </seg>
     <seg type="verse" id="b.ACT.21.30">
      <s id="b.ACT.21.30.1">Ngkai ree, mpara'ekaa' -mi tauna hobo' hi ngata Yerusalem, pai' mo'iko-ramo hilou hi Tomi Alata'ala.</s>
      <s id="b.ACT.21.30.2">Rahoko' -imi Paulus pai' -i radii' hilou hi mali Tomi Alata'ala.</s>
      <s id="b.ACT.21.30.3">Oti toe, wobo' Tomi Alata'ala rahohoki-mi.</s>
     </seg>
     <seg type="verse" id="b.ACT.21.31">
      <s id="b.ACT.21.31.1">Bula-ra ngasa' mpatehi Paulus toe, ria wo'o tauna hilou mpoparata hi kapala' tantara to Roma, mpo'uli' karia-na pewongoia bohe hi ngata.</s>
     </seg>
     <seg type="verse" id="b.ACT.21.32">
      <s id="b.ACT.21.32.1">Kahilou-nami kapala' tantara toei hante ba hangkuja tadulako pai' tantara-na, kaliliu mpotoa' ntodea.</s>
      <s id="b.ACT.21.32.2">Karahilo-na ntodea tantara toera, rapento'oi-mi mpoweba' Paulus.</s>
     </seg>
     <seg type="verse" id="b.ACT.21.33">
      <s id="b.ACT.21.33.1">Kapala' tantara toei hilou mpohoko' -i, pai' nahubui tantara-na mpohoo' pale-na ntimalia hante rante.</s>
      <s id="b.ACT.21.33.2">Oti toe, pai' -i mepekune': "Hema-i tauna toii-e?</s>
      <s id="b.ACT.21.33.3">Napa to nababehi?"</s>
     </seg>
     <seg type="verse" id="b.ACT.21.34">
      <s id="b.ACT.21.34.1">Ria-ra to mpo'uli' hewa toe, ria wo'o to mpo'uli' hewa tetu.</s>
      <s id="b.ACT.21.34.2">Apa' mewongoi rahi, uma lau-pi na'incai napa mpu'u to jadi' toe.</s>
      <s id="b.ACT.21.34.3">Toe pai' nahubui-ramo tantara-na mpokeni Paulus hilou hi rala tomi tantara, bona raparesa' hi ria-i-damo.</s>
     </seg>
     <seg type="verse" id="b.ACT.21.35">
      <s id="b.ACT.21.35.1">Karata-ra hi tuka' to ngkahe' hilou hi tomi tantara toe, mome'upi' -damo ntodea pai' ngasa' mpu'u-ra doko' mpopatehi Paulus.</s>
      <s id="b.ACT.21.35.2">Toe pai' Paulus kana ra'ongko' pai' rahorongko tantara.</s>
     </seg>
     <seg type="verse" id="b.ACT.21.36">
      <s id="b.ACT.21.36.1">Metuku' oa' -ra tauna to wori', pai' -ra mejeu': "Patehi lau-imi!"</s>
     </seg>
     <seg type="verse" id="b.ACT.21.37">
      <s id="b.ACT.21.37.1">Neo' mesua' -ramo hi rala tomi tantara, na'uli' Paulus hi kapala' tantara: "Ma'ala-a-kuwo mololita kampa' hampai'?"</s>
      <s id="b.ACT.21.37.2">Na'uli' kapala' tantara toei: "Ha nu'inca basa Yunani-e?</s>
     </seg>
     <seg type="verse" id="b.ACT.21.38">
      <s id="b.ACT.21.38.1">Ha bela-kowo iko to Mesir toe-e wengi to mpo'usoki ntodea, pai' mpakeni opo' ncobu tauna hilou hi tana' to wao' mpobabehi pe'ewa hi topoparenta?"</s>
     </seg>
     <seg type="verse" id="b.ACT.21.39">
      <s id="b.ACT.21.39.1">Natompoi' Paulus: "Aku' toi-le to Yahudi, ngkai ngata Tarsus, ngata to bohe hanga' -na hi tana' Kilikia.</s>
      <s id="b.ACT.21.39.2">Palogai-a-kuwo mpololitai ntodea toera lau."</s>
     </seg>
     <seg type="verse" id="b.ACT.21.40">
      <s id="b.ACT.21.40.1">Jadi', napalogai mpu'u-imi.</s>
      <s id="b.ACT.21.40.2">Toe pai' mokore-imi Paulus hi tuka', pai' nahuka' -raka ntodea bona mengkalino-ra.</s>
      <s id="b.ACT.21.40.3">Molino-ramo, natepu'u-mi mololita hi rala basa Ibrani, basa-ra to Yahudi.</s>
     </seg>
    </div>
    <div type="chapter" id="b.ACT.22">
     <seg type="verse" id="b.ACT.22.1">
      <s id="b.ACT.22.1.1">Na'uli': "Tuama-tuama, ompi' hawe'ea!</s>
      <s id="b.ACT.22.1.2">Pe'epei-ka-kuwo, ku'uli' -kokoi noa' -ku."</s>
     </seg>
     <seg type="verse" id="b.ACT.22.2">
      <s id="b.ACT.22.2.1">Kara'epe-na ntodea Paulus mololita hi rala basa-ra moto, hangkedi' pengkalino-ra.</s>
      <s id="b.ACT.22.2.2">Napokaliliu Paulus lolita-na, na'uli':</s>
     </seg>
     <seg type="verse" id="b.ACT.22.3">
      <s id="b.ACT.22.3.1">"Aku' tohe'i, to Yahudi-a.</s>
      <s id="b.ACT.22.3.2">Ngata kaputua-ku, Tarsus hi tana' Kilikia, aga ngkai kakedia' -ku mo'oha' -a hi rehe'i hi Yerusalem.</s>
      <s id="b.ACT.22.3.3">Pai' mosikola lompe' wo'o-a, guru-ku Gamaliel, hadua guru to rabila' lia.</s>
      <s id="b.ACT.22.3.4">Natudui' -a hawe'ea atura to nawai' Musa hi ntu'a-ta owi.</s>
      <s id="b.ACT.22.3.5">Tida mpu'u-a mpotuku' Alata'ala, hewa koi' toi-e ompi'.</s>
     </seg>
     <seg type="verse" id="b.ACT.22.4">
      <s id="b.ACT.22.4.1">Jadi', toe pai' kuhuduwukui wengi mpo'ewa tauna to mpotuku' Tudui' Pue' Yesus.</s>
      <s id="b.ACT.22.4.2">Ria-ra to kupatehi.</s>
      <s id="b.ACT.22.4.3">Wori' -ra to kuhoko' pai' to kutarungku', lompe' tomane lompe' tobine.</s>
     </seg>
     <seg type="verse" id="b.ACT.22.5">
      <s id="b.ACT.22.5.1">Imam Bohe moto pai' hawe'ea pangkeni agama ma'ala mposabii' ka'uma-ku boa'.</s>
      <s id="b.ACT.22.5.2">Apa' hira' toe-mi wengi to mpowai' -a sura kuasa hilou hi ompi' -ompi' -ta to Yahudi hi ngata Damsyik.</s>
      <s id="b.ACT.22.5.3">Patuju-ku hilou hi Damsyik toe, mpohoko' topetuku' Yesus to hi ria, kuhoo' pai' kukeni nculii' tumai bona rahuku'.</s>
     </seg>
     <seg type="verse" id="b.ACT.22.6">
      <s id="b.ACT.22.6.1">"Hi rala pomako' -ku hilou hi Damsyik toe, ba neo' tebua' -mi eo, neo' rata-makai hi Damsyik.</s>
      <s id="b.ACT.22.6.2">Nto'u toe, muu-mule' mehini ncorobaa baja to mekiroi' ngkai langi', mehini hi ntololikia-ku.</s>
     </seg>
     <seg type="verse" id="b.ACT.22.7">
      <s id="b.ACT.22.7.1">Kamodungka-kumi hi tana', pai' -a mpo'epe lolita to mpo'uli': `Saulus!</s>
      <s id="b.ACT.22.7.2">Saulus!</s>
      <s id="b.ACT.22.7.3">Napa pai' nubalinai' -a?'</s>
     </seg>
     <seg type="verse" id="b.ACT.22.8">
      <s id="b.ACT.22.8.1">"Kupekune' -i: `Ha hema-ko Pue'?'</s>
      <s id="b.ACT.22.8.2">"Na'uli' -ka: `Aku' -mile Yesus to Nazaret, to nubalinai' -e.'</s>
     </seg>
     <seg type="verse" id="b.ACT.22.9">
      <s id="b.ACT.22.9.1">Ane doo-doo-kuera, rahilo moto wo'o-rawo to mehini toe, aga uma ra'incai napa to na'uli' -ka.</s>
     </seg>
     <seg type="verse" id="b.ACT.22.10">
      <s id="b.ACT.22.10.1">"Ngkai ree, ku'uli': `Ane wae, napa to kana kubabehi Pue'?'</s>
      <s id="b.ACT.22.10.2">"Na'uli' Pue': `Memata-moko pai' kaliliu mesua' hi rala ngata.</s>
      <s id="b.ACT.22.10.3">Hi ria-damo mpai' ra'uli' -koko hawe'ea to nahubui-koko Alata'ala bona nubabehi.'</s>
     </seg>
     <seg type="verse" id="b.ACT.22.11">
      <s id="b.ACT.22.11.1">Ngkai ree, apa' wero-ama, napakawero to mehini toe-e we'i, ratete' doo-kua-damo rata hi ngata Damsyik.</s>
     </seg>
     <seg type="verse" id="b.ACT.22.12">
      <s id="b.ACT.22.12.1">"Hi Damsyik toe, ria hadua tomane, Ananias hanga' -na.</s>
      <s id="b.ACT.22.12.2">Ananias toei, tau monoa' -i, moroho petuku' -na hi Atura Musa.</s>
      <s id="b.ACT.22.12.3">Hawe'ea to Yahudi to mo'oha' hi Damsyik mpobila' -i.</s>
     </seg>
     <seg type="verse" id="b.ACT.22.13">
      <s id="b.ACT.22.13.1">Tumai-imi Ananias toei mpokinomo-a, mokore-i hi ncori-ku, pai' na'uli' -ka: `Ompi' -ku Saulus, pehilo nculii' -moko!'</s>
      <s id="b.ACT.22.13.2">Hampinisi mata pehilo mpu'u-ama, pai' kuhilo-imi.</s>
     </seg>
     <seg type="verse" id="b.ACT.22.14">
      <s id="b.ACT.22.14.1">Ngkai ree, na'uli' wo'o-mi mpo'uli' -ka: `Alata'ala to rapue' ntu'a-ta owi mpelihi-moko, bona nu'inca napa konoa-na.</s>
      <s id="b.ACT.22.14.2">Napelihi-ko bona nuhilo-i Yesus, Batua-na Alata'ala to Monoa', pai' bona nu'epe libu' -na hante tilinga-nu moto.</s>
     </seg>
     <seg type="verse" id="b.ACT.22.15">
      <s id="b.ACT.22.15.1">Iko-mi mpai' to jadi' sabi' -na to mpokarebai hi hawe'ea tauna napa to nuhilo pai' to nu'epe-mi tetu-e.</s>
     </seg>
     <seg type="verse" id="b.ACT.22.16">
      <s id="b.ACT.22.16.1">Wae-pi, napa wo'o-pi to nupopea!</s>
      <s id="b.ACT.22.16.2">Mokore-moko pai' raniu' -moko jadi' topetuku' Yesus.</s>
      <s id="b.ACT.22.16.3">Mekakae-moko hi Pue' Yesus bona na'ampungi jeko' -nu.'</s>
     </seg>
     <seg type="verse" id="b.ACT.22.17">
      <s id="b.ACT.22.17.1">"Jadi', ngkai ree, nculii' -ama tumai hi Yerusalem, pai' bula-ku mosampaya hi Tomi Alata'ala, ria pangila-ku.</s>
     </seg>
     <seg type="verse" id="b.ACT.22.18">
      <s id="b.ACT.22.18.1">Kuhilo Pue' Yesus mpololitai-a, na'uli' -ka: `Pesahui malai ngkai Yerusalem, apa' uma-ra mpai' mpotarima posabi' -nu mposabi' -ka.'</s>
     </seg>
     <seg type="verse" id="b.ACT.22.19">
      <s id="b.ACT.22.19.1">"Kutompoi' hewa toi: `Pue', ratarima moto mpai'.</s>
      <s id="b.ACT.22.19.2">Apa' ra'inca moto-hana kehi-ku ri'ulu: beiwa-a mesua' hi rala tomi posampayaa, kuhoko' pai' kuweba' hawe'ea tauna to mepangala' hi Iko Pue'.</s>
     </seg>
     <seg type="verse" id="b.ACT.22.20">
      <s id="b.ACT.22.20.1">Wae wo'o, hi karapatehi-na sabi' -nu Stefanus, retu wo'o-a-kuwo mpokagoe' karapatehi-na, pai' aku' -mi to mpodongo baju-ra to mpopatehi-i.'</s>
     </seg>
     <seg type="verse" id="b.ACT.22.21">
      <s id="b.ACT.22.21.1">"Oti toe, na'uli' tena-ka Pue': `Bate hilou-moko, apa' kuhubui-ko mpai' hilou hi ngata to molaa, hi tauna to bela-ra to Yahudi.'"</s>
     </seg>
     <seg type="verse" id="b.ACT.22.22">
      <s id="b.ACT.22.22.1">Rodo oa' -ramo ntodea mpo'epe Paulus mololita.</s>
      <s id="b.ACT.22.22.2">Tapi' kana'uli' -na we'i kahilou-na hi tauna to bela-ra to Yahudi, pejeu' -rami rahuduwukui, ra'uli': "Patehi lau-imi pe'!</s>
      <s id="b.ACT.22.22.3">Uma ntoto-ipi natao tuwu'!"</s>
     </seg>
     <seg type="verse" id="b.ACT.22.23">
      <s id="b.ACT.22.23.1">Nto'u pejeu' -ra tohe'e, ratene' -mi baju-ra, pai' -ra mpohawu' awu hi lolo raoa, apa' nakeni kagigi nono-ra.</s>
     </seg>
     <seg type="verse" id="b.ACT.22.24">
      <s id="b.ACT.22.24.1">Toe pai' kapala' tantara mpohubui tantara-na ngkeni Paulus kaliliu hilou hi tomi tantara, bona hi ria-damo mpai' raweba' pai' rapompekunei' bona ra'inca napa pai' moroe rahi-ra to Yahudi mpolibui' -i.</s>
     </seg>
     <seg type="verse" id="b.ACT.22.25">
      <s id="b.ACT.22.25.1">Rata hi ria, rataka' -imi Paulus hi tuha' bona raweba'.</s>
      <s id="b.ACT.22.25.2">Toe pai' na'uli' mpo'uli' -ki tadulako to hi ncori-na: "Ha ma'ala moto-hawo raweba' hadua warga negara Roma, ane ko'ia rapohurai kara-kara-nae?"</s>
     </seg>
     <seg type="verse" id="b.ACT.22.26">
      <s id="b.ACT.22.26.1">Mpo'epe toe we'i, kahilou-nami tadulako toei hi kapala' -na pai' na'uli': "Napa to tababehi, Kapala'?</s>
      <s id="b.ACT.22.26.2">Apa' to Roma-i-hana."</s>
     </seg>
     <seg type="verse" id="b.ACT.22.27">
      <s id="b.ACT.22.27.1">Oti toe, kapala' tantara hilou hi Paulus pai' mpekune' -i: "Uli' -ka, ba makono mpu'u-ko warga negara Poparenta Roma?"</s>
      <s id="b.ACT.22.27.2">Na'uli' Paulus: "Makono mpu'u-di."</s>
     </seg>
     <seg type="verse" id="b.ACT.22.28">
      <s id="b.ACT.22.28.1">Na'uli' kapala': "Wori' -hana pobayari-ku bona mesua' -a warga negara Roma."</s>
      <s id="b.ACT.22.28.2">Na'uli' Paulus: "Ane aku', ngkai kaputu-kumi-kuna warga negara Roma-a."</s>
     </seg>
     <seg type="verse" id="b.ACT.22.29">
      <s id="b.ACT.22.29.1">Ngkai ree, ngkala'ura-ramo tantara to doko' mpoparesa' Paulus, pai' me'eka' wo'o-imi-hawo kapala' tantara toei.</s>
      <s id="b.ACT.22.29.2">Apa' napehubui-hana we'i mpohoo' Paulus, ntaa' warga negara Roma-idi.</s>
     </seg>
     <seg type="verse" id="b.ACT.22.30">
      <s id="b.ACT.22.30.1">Kapala' tantara toei we'i doko' mpo'inca ba napa mpu'u sala' Paulus pai' -i rapakilu to Yahudi-e.</s>
      <s id="b.ACT.22.30.2">Toe pai' kamepulo-na, nakio' hawe'ea imam pangkeni pai' pangkeni agama Yahudi ntani' -na bona moromu.</s>
      <s id="b.ACT.22.30.3">Oti toe, nabahaka-imi Paulus ngkai tarungku' pai' nakeni-i hilou mponyanyo-ra.</s>
     </seg>
    </div>
    <div type="chapter" id="b.ACT.23">
     <seg type="verse" id="b.ACT.23.1">
      <s id="b.ACT.23.1.1">Karata-na Paulus hi porumpua toe, nanaa hawe'ea topohura toera, na'uli' -raka: "Ompi' -ompi' -ku!</s>
      <s id="b.ACT.23.1.2">Moroli' mpontolumanu' nono-ku!</s>
      <s id="b.ACT.23.1.3">Duu' hi eo tohe'i, kupenonoi uma ria sala' -ku hi poncilo Alata'ala."</s>
     </seg>
     <seg type="verse" id="b.ACT.23.2">
      <s id="b.ACT.23.2.1">Nto'u-na Paulus mololita hewa toe, Imam Bohe Ananias mpohubui tauna to hi ncori Paulus mpohopo' -i.</s>
     </seg>
     <seg type="verse" id="b.ACT.23.3">
      <s id="b.ACT.23.3.1">Hampetompoi' Paulus: "Harala nahopo' Alata'ala wo'o-ko-kowo mpai', iko to lompe' hi mali-na-wadi-ko!</s>
      <s id="b.ACT.23.3.2">Mohura-ko retu mai, doko' mpobotuhi kara-kara-ku ntuku' Atura Musa, bo iko moto ntiboki Atura Musa toe, apa' nupehubui rahopo' -a."</s>
     </seg>
     <seg type="verse" id="b.ACT.23.4">
      <s id="b.ACT.23.4.1">Ngkai ree, tauna to ncori Paulus mpo'uli' -ki: "Daho' rahi-ko-kona mpolibui' Imam Bohe to napelihi Alata'ala hewa tetu!"</s>
     </seg>
     <seg type="verse" id="b.ACT.23.5">
      <s id="b.ACT.23.5.1">Na'uli' Paulus: "Uma-kuwo ku'incai kahi'a-na Imam Bohe-e.</s>
      <s id="b.ACT.23.5.2">Hiaa' ria mpu'u-di to te'uki' hi rala Buku Tomoroli' to mpo'uli': `Neo' ralibui' hapa' pangkeni ngata-ta.'"</s>
     </seg>
     <seg type="verse" id="b.ACT.23.6">
      <s id="b.ACT.23.6.1">Na'inca-hawo Paulus, topohura toera, ria-ra to mpotuku' tudui' to Saduki, ria wo'o-ra to mpotuku' tudui' to Parisi.</s>
      <s id="b.ACT.23.6.2">Toe pai' napesukui mpololitai-ra omea, na'uli': "Ompi' -ompi'!</s>
      <s id="b.ACT.23.6.3">Aku' toi-le to Parisi-a, pai' muli to Parisi wo'o-a.</s>
      <s id="b.ACT.23.6.4">Pai' -a tumai rapohurai tohe'i-e, apa' kuparasaya-kuna, tauna to mate bate tuwu' nculii'."</s>
     </seg>
     <seg type="verse" id="b.ACT.23.7">
      <s id="b.ACT.23.7.1">Kara'epe-na toe, momehono' -ramo to Parisi pai' to Saduki, alaa-na uma-rapa hintuwu'.</s>
     </seg>
     <seg type="verse" id="b.ACT.23.8">
      <s id="b.ACT.23.8.1">Apa' ntuku' to Saduki, tauna to mate uma tuwu' nculii', pai' uma ria kao' manusia' to tuwu' liu-liu, pai' uma ria mala'eka.</s>
      <s id="b.ACT.23.8.2">Tapi' to Parisi-rana, raparasaya hawe'ea toe.</s>
     </seg>
     <seg type="verse" id="b.ACT.23.9">
      <s id="b.ACT.23.9.1">Ka'omea-na, moe' -mi pomehono' -ra.</s>
      <s id="b.ACT.23.9.2">Ria ba hangkuja dua guru agama to tono' hi to Parisi mokore pai' mehono', ra'uli': "Uma ria sala' -na tau tohe'ii.</s>
      <s id="b.ACT.23.9.3">Meka' ba lue' ria mpu'u-di mala'eka ba rate mpololitai-i."</s>
     </seg>
     <seg type="verse" id="b.ACT.23.10">
      <s id="b.ACT.23.10.1">Ngkai ree, kaboo-bohea lau-mi pomehono' -ra, alaa-na koro' -imi kapala' tantara, nee-neo' mpai' Paulus rapomerentai lau-imi.</s>
      <s id="b.ACT.23.10.2">Nahubui-mi tantara-na hilou mpo'ala' Paulus, pai' -i rakeni nculii' hilou hi tomi tantara.</s>
     </seg>
     <seg type="verse" id="b.ACT.23.11">
      <s id="b.ACT.23.11.1">Bengi karomengia-na Paulus hi tomi tantara toe, muu-mule' mokore-imi Pue' Yesus hi ncori-na, na'uli' -ki: "Pakaroho nono-nu.</s>
      <s id="b.ACT.23.11.2">Oti-mi nuposabi' -ka hi Yerusalem rei, pai' bate nuposabi' wo'o-ka mpai' hi ngata Roma."</s>
     </seg>
     <seg type="verse" id="b.ACT.23.12">
      <s id="b.ACT.23.12.1">Kamepulo-na, ba hangkuja dua to Yahudi mohawa' mpopatehi Paulus.</s>
      <s id="b.ACT.23.12.2">Mosumpa-ra, ra'uli': "Uma-kai ulu ngkoni' ba nginu ane da koo-ko'ia kipatehi-i!"</s>
     </seg>
     <seg type="verse" id="b.ACT.23.13">
      <s id="b.ACT.23.13.1">Kadea-ra to mosumpa toera, labi opo' mpulu'.</s>
     </seg>
     <seg type="verse" id="b.ACT.23.14">
      <s id="b.ACT.23.14.1">Jadi', hilou-ramo to mosumpa toera hi imam pangkeni pai' pangkeni to Yahudi ntani' -na, ra'uli': "Mojanci mpu'u-kai hante mosumpa, uma-kai ulu ngkoni' napa-napa ane ko'ia kipatehi-i Paulus.</s>
     </seg>
     <seg type="verse" id="b.ACT.23.15">
      <s id="b.ACT.23.15.1">Wae-pi, kiperapi' hi tuama-tuama hante topohura agama bona nipakatu sura hilou hi kapala' tantara to Roma, mperapi' bona Paulus rakeni nculii' mponyanyo-koi, ntani' raparesa' tena kara-kara-na.</s>
      <s id="b.ACT.23.15.2">Ntaa' kilede-idi pai' kipatehi hi lengko ohea-e!"</s>
     </seg>
     <seg type="verse" id="b.ACT.23.16">
      <s id="b.ACT.23.16.1">Jadi', hawa' -ra toe na'epe pino'ana' -na Paulus.</s>
      <s id="b.ACT.23.16.2">Kahilou-nami hi tomi tantara mparata patuju-ra toe hi Paulus.</s>
     </seg>
     <seg type="verse" id="b.ACT.23.17">
      <s id="b.ACT.23.17.1">Ngkai ree, Paulus mpokio' hadua tadulako pai' na'uli' -ki: "Po'ema' ana' toii hilou hi kapala'.</s>
      <s id="b.ACT.23.17.2">Ria anu naparata."</s>
     </seg>
     <seg type="verse" id="b.ACT.23.18">
      <s id="b.ACT.23.18.1">Napo'ema' mpu'u-imi hilou hi kapala' pai' na'uli': "Paulus, to ratarungku' toei ria, merapi' bona kukeni-i ana' toii tumai hi Kapala'.</s>
      <s id="b.ACT.23.18.2">Ria anu naparata-koko."</s>
     </seg>
     <seg type="verse" id="b.ACT.23.19">
      <s id="b.ACT.23.19.1">Jadi', kapala' tantara toei mpokamu pale-na ana' toei, pai' natete' -i hilou bona hira' rodua-wadi, pai' napekune' -i: "Napa to doko' nu'uli' -ka, uto'?"</s>
     </seg>
     <seg type="verse" id="b.ACT.23.20">
      <s id="b.ACT.23.20.1">Na'uli' ana' toei: "Ria-ra to Yahudi to mohawa', merapi' hi Kapala' bona mepulo mpai' uma' -ku rakeni hi poromua topohura, ntani' ra'uli' raparesa' tena kara-kara-na.</s>
     </seg>
     <seg type="verse" id="b.ACT.23.21">
      <s id="b.ACT.23.21.1">Neo' ratuku' pomperapia' -ra!</s>
      <s id="b.ACT.23.21.2">Apa' ria-ra labi opo' mpulu' to mengkawuni hi ohea doko' mpo'inawu-i.</s>
      <s id="b.ACT.23.21.3">Mojanci-ra hante mosumpa bona uma-ra ulu ngkoni' ba nginu ane da koo-ko'ia-i rapatehi.</s>
      <s id="b.ACT.23.21.4">Toe lou, rodo-ramo mpopea woli' lolita ngkai Kapala' -damo."</s>
     </seg>
     <seg type="verse" id="b.ACT.23.22">
      <s id="b.ACT.23.22.1">Na'uli' kapala' tantara toei: "Neo' nu'uli' hi hema-hema kanulohu-namaka patuju-ra tetu-e."</s>
      <s id="b.ACT.23.22.2">Oti toe, pai' nahubui-imi nculii'.</s>
     </seg>
     <seg type="verse" id="b.ACT.23.24">
      <s id="b.ACT.23.24.1">Oti toe, kapala' tantara toei mpokio' rodua tadulako-na, pai' na'uli' -raka: "Porodo ro'atu tantara biasa, pai' pitu mpulu' tantara to mojara', pai' ro'atu wo'o tantara to moponcii'.</s>
      <s id="b.ACT.23.24.2">Porodo wo'o jara' to nahawi' Paulus.</s>
      <s id="b.ACT.23.24.3">Jaa sio bengi toe mpai' lau, me'ongko' -mokoi hilou hi Kaisarea, keni-i Paulus hilou hi Gubernur Feliks.</s>
      <s id="b.ACT.23.24.4">Pai' jaga lompe' -i bona uma-i moapa hi ohea."</s>
     </seg>
     <seg type="verse" id="b.ACT.23.25">
      <s id="b.ACT.23.25.1">Oti toe, kapala' tantara mpo'uki' sura hilou hi gubernur, moni-na hewa toi:</s>
     </seg>
     <seg type="verse" id="b.ACT.23.26">
      <s id="b.ACT.23.26.1">"Hi Gubernur Feliks to rabila'.</s>
      <s id="b.ACT.23.26.2">Wori' tabe ngkai aku', Klaudius Lisias!</s>
     </seg>
     <seg type="verse" id="b.ACT.23.27">
      <s id="b.ACT.23.27.1">Dohe sura toi, kupakatu hi Tuama hadua tauna to rahanga' Paulus.</s>
      <s id="b.ACT.23.27.2">Paulus toii, rahoko' -i to Yahudi wengi, pai' neo' rapatehi lia-imi.</s>
      <s id="b.ACT.23.27.3">Tapi' ku'epe Katoroma-nai.</s>
      <s id="b.ACT.23.27.4">Toe pai' hilou-ama hante tantara-ku mpe'agoi-i ngkai laintongo' -ra.</s>
     </seg>
     <seg type="verse" id="b.ACT.23.28">
      <s id="b.ACT.23.28.1">Apa' doko' ku'inca napa to rapakilu-ki, toe pai' kukeni-i hilou hi topohura to Yahudi bona raparesa'.</s>
     </seg>
     <seg type="verse" id="b.ACT.23.29">
      <s id="b.ACT.23.29.1">Raparesa' -i toe, uma-hawo ria sala' -na to masipato' rapatehi ba ratarungku' -ki.</s>
      <s id="b.ACT.23.29.2">Pangadua' -ra toe, ngkai ada agama-ra moto-wadi.</s>
     </seg>
     <seg type="verse" id="b.ACT.23.30">
      <s id="b.ACT.23.30.1">Oti toe, ku'epe karia-na patuju dada'a to Yahudi hi hi'a.</s>
      <s id="b.ACT.23.30.2">Toe pai' kupopekeni-i tilou hi Tuama Gubernur.</s>
      <s id="b.ACT.23.30.3">Pai' ku'uli' -raka bali' -na hi rei, kana tilou-ra hi Gubernur ane doko' rapakilu-i.</s>
      <s id="b.ACT.23.30.4">Hudu rei."</s>
     </seg>
     <seg type="verse" id="b.ACT.23.31">
      <s id="b.ACT.23.31.1">Ngkai ree, ka'oti-na na'uki' sura toe, nahubui tantara-na mpokeni-i Paulus hilou hi Gubernur.</s>
      <s id="b.ACT.23.31.2">Hi bengi toe rakeni-i hilou hi ngata Antipatris.</s>
     </seg>
     <seg type="verse" id="b.ACT.23.32">
      <s id="b.ACT.23.32.1">Kamepulo-na tantara to mako' witi' nculii' hilou hi tomi tantara.</s>
      <s id="b.ACT.23.32.2">Tantara to mojara' -damo mpokeni Paulus kaliliu hilou hi Kaisarea.</s>
     </seg>
     <seg type="verse" id="b.ACT.23.33">
      <s id="b.ACT.23.33.1">Karata-ra hi Kaisarea, ratonu-miki Gubernur sura to ngkai kapala' -ra, pai' Paulus wo'o ratonu hi kuasa Gubernur.</s>
     </seg>
     <seg type="verse" id="b.ACT.23.34">
      <s id="b.ACT.23.34.1">Ka'oti-na Gubernur mpobasa sura toe, napekune' -i Paulus: "Hiapa ngata kaputua-nu?"</s>
      <s id="b.ACT.23.34.2">Natompoi' Paulus: "Hi tana' Kilikia."</s>
      <s id="b.ACT.23.34.3">Kana'inca-na Gubernur toe,</s>
     </seg>
     <seg type="verse" id="b.ACT.23.35">
      <s id="b.ACT.23.35.1">na'uli' -mi: "Wae.</s>
      <s id="b.ACT.23.35.2">Kuparesa' moto kara-kara-nu ane rata-ra-damo mpai' bali' -nu."</s>
      <s id="b.ACT.23.35.3">Oti toe, nahubui tantara-na mpojaga Paulus hi rala tomi bohe to nawangu Magau' Herodes owi.</s>
     </seg>
    </div>
    <div type="chapter" id="b.ACT.24">
     <seg type="verse" id="b.ACT.24.1">
      <s id="b.ACT.24.1.1">Lima mengi oti toe, Imam Bohe Ananias pai' ba hangkuja dua pangkeni to Yahudi hilou hi Kaisarea hante hadua to pante mololita, hanga' -na Tertulus.</s>
      <s id="b.ACT.24.1.2">Karata-ra hi ria, hilou-ramo hi Gubernur Feliks mpobua' pangadua' -ra.</s>
     </seg>
     <seg type="verse" id="b.ACT.24.2">
      <s id="b.ACT.24.2.1">Jadi', Gubernur Feliks mpohubui tauna mpokeni Paulus tumai hi poromua-ra.</s>
      <s id="b.ACT.24.2.2">Tertulus ulu to rapalogai mololita.</s>
      <s id="b.ACT.24.2.3">Natepu'u-mi mpakilu Paulus hewa toi: "Tuama-kai Gubernur Feliks to kibila'!</s>
      <s id="b.ACT.24.2.4">Ngkai poparenta-nu, kai' ntodea-nu tuwu' hante kalompea'.</s>
      <s id="b.ACT.24.2.5">Pai' ngkai kapantea-nu mohawa', wori' -mi to tekolompehii hi rala ngata-kai.</s>
     </seg>
     <seg type="verse" id="b.ACT.24.3">
      <s id="b.ACT.24.3.1">Hawe'ea toe kitu'u oa' hi lolo tanuana' -kai, pai' uma ria kaputua-nakai mpo'uli' wori' wori' tarima kasi.</s>
     </seg>
     <seg type="verse" id="b.ACT.24.4">
      <s id="b.ACT.24.4.1">Aga, bona neo' mpokerei mara tempo Gubernur, kusarumaka ahi' ngkai Gubernur mpe'epei-ka-kuwo lolita-ku to rede' toi.</s>
     </seg>
     <seg type="verse" id="b.ACT.24.5">
      <s id="b.ACT.24.5.1">"Ta'uli' -mi-hawo, Paulus toei-e mai, tauna to mpobalinai' ngata.</s>
      <s id="b.ACT.24.5.2">Hiapa-apa-i mpo'usoki to Yahudi mpo'ewa topoparenta.</s>
      <s id="b.ACT.24.5.3">Pai' hi'a toe-mi pangkeni-ra to mpotuku' tudui' -na Yesus to Nazaret.</s>
     </seg>
     <seg type="verse" id="b.ACT.24.6">
      <s id="b.ACT.24.6.1">Meliu ngkai toe, doko' -i mpobaboi' Tomi Alata'ala.</s>
      <s id="b.ACT.24.6.2">Toe pai' kihoko' -imi.</s>
      <s id="b.ACT.24.6.3">((Ria patuju-kai wengi mpohurai kara-kara-na ntuku' atura agama-kai moto-kaiwo.</s>
     </seg>
     <seg type="verse" id="b.ACT.24.7">
      <s id="b.ACT.24.7.1">Tapi' kapala' tantara Lisias mpe'agoi-i ngkai pale-kai.</s>
     </seg>
     <seg type="verse" id="b.ACT.24.8">
      <s id="b.ACT.24.8.1">Pai' na'uli' hema to doko' mpakilu-i kana tumai hi Tuama Gubernur.))</s>
      <s id="b.ACT.24.8.2">Jadi', ane nuparesa' -i mpai', nu'epe moto ngkai wiwi-na kamakono-na hawe'ea pangadua' -kai toi."</s>
     </seg>
     <seg type="verse" id="b.ACT.24.9">
      <s id="b.ACT.24.9.1">Hawe'ea to Yahudi to ria hi retu, medulu wo'o-ramo-rawo mepakilu pai' mporohoi lolita Tertulus toe.</s>
     </seg>
     <seg type="verse" id="b.ACT.24.10">
      <s id="b.ACT.24.10.1">Oti toe, Gubernur mpohuka' -ki Paulus bona mololita-i.</s>
      <s id="b.ACT.24.10.2">Pololita-nami Paulus, na'uli': "Goe' mpu'u-a, apa' rawai' -a loga mpo'uli' noa' -ku hi Tuama Gubernur.</s>
      <s id="b.ACT.24.10.3">Apa' ku'inca mompae-mpae-mi Gubernur jadi' topobotuhi hi rala ngata-kai.</s>
     </seg>
     <seg type="verse" id="b.ACT.24.11">
      <s id="b.ACT.24.11.1">Ma'ala moto nupewulihi', lako' hampulu' romengi to liu, hilou-a hi Yerusalem bona mepue' hi rala Tomi Alata'ala.</s>
     </seg>
     <seg type="verse" id="b.ACT.24.12">
      <s id="b.ACT.24.12.1">Uma-a hangkania raruai' momehono' hante hema-hema ba mpo'usoki ntodea hi Tomi Alata'ala ba hi tomi posampayaa, ba hiapa-apa hi rala ngata.</s>
     </seg>
     <seg type="verse" id="b.ACT.24.13">
      <s id="b.ACT.24.13.1">Hiaa' uma wo'o-di ma'ala rapopohiloi-ko kamakono-na pangadua' -ra toe we'i to rapangadu' -ka.</s>
     </seg>
     <seg type="verse" id="b.ACT.24.14">
      <s id="b.ACT.24.14.1">Sampale-di to kupangaku' hi Gubernur, aku' mpotuku' Tudui' Pue' Yesus, to rasapuaka bali' -ku toera.</s>
      <s id="b.ACT.24.14.2">Ntuku' tudui' toe-mi mepue' -a hi Alata'ala to rapue' ntu'a-kai owi, pai' bate kuparasaya hawe'ea to te'uki' hi rala Atura Musa pai' sura nabi-nabi.</s>
     </seg>
     <seg type="verse" id="b.ACT.24.15">
      <s id="b.ACT.24.15.1">Poncarumakaa-ku hi Alata'ala, bate hibalia hante poncarumakaa bali' -ku toera mai.</s>
      <s id="b.ACT.24.15.2">Kusarumaka Alata'ala mpotuwu' nculii' hawe'ea tomate hi eo mpeno, lompe' to monoa' ingku-ra lompe' to mogau' dada'a.</s>
     </seg>
     <seg type="verse" id="b.ACT.24.16">
      <s id="b.ACT.24.16.1">Toe pai' kuhuduwukui oa' mpobabehi po'ingku to lompe', bona ku'inca hi rala nono-ku ka'uma-na ria sala' -ku, ba hi poncilo Alata'ala ba hi poncilo manusia'.</s>
     </seg>
     <seg type="verse" id="b.ACT.24.17">
      <s id="b.ACT.24.17.1">"Ba hangkuja mpae-mi, uma-a ria hilou hi Yerusalem.</s>
      <s id="b.ACT.24.17.2">Tapi' bo'u toi, hilou-a hi Yerusalem, mpokeni doi petulungi hi ompi' -ku to Yahudi pai' mpokeni pepue' -ku hi Alata'ala.</s>
     </seg>
     <seg type="verse" id="b.ACT.24.18">
      <s id="b.ACT.24.18.1">Bula-ku mpokeni pepue' -ku toe, ba hangkuja dua to Yahudi to ngkai propinsi Asia mpohirua' -ka hi Tomi Alata'ala, ka'oti-ku mpobabehi ada pompobohoi' agama.</s>
      <s id="b.ACT.24.18.2">Nto'u toe, uma-hawo ria wori' tauna dohe-ku, pai' uma wo'o ria to mewongoi.</s>
     </seg>
     <seg type="verse" id="b.ACT.24.19">
      <s id="b.ACT.24.19.1">Kakoo-kono-na, ke to Yahudi to ngkai Asia toera-dile to kana tumai mpakilu-a hi Gubernur, ane ria mpu'u sala' -ku hi hira' -e.</s>
     </seg>
     <seg type="verse" id="b.ACT.24.20">
      <s id="b.ACT.24.20.1">Tapi' uma-ra-rawo ria hi rehe'i.</s>
      <s id="b.ACT.24.20.2">Jadi', agina bali' -ku to ria-mi hi rehe'i mpo'uli' napa sala' -ku to rarua' hi karaparesaa' -ku wengi topohura agama hi Yerusalem.</s>
      <s id="b.ACT.24.20.3">Raparesa' -a toe, uma ria sala' -ku raruai'.</s>
     </seg>
     <seg type="verse" id="b.ACT.24.21">
      <s id="b.ACT.24.21.1">Muntu' lolita-ku to hamela-wadi to rapodaa' nto'u toe.</s>
      <s id="b.ACT.24.21.2">Bula-ku mokore hi laintongo' -ra, ku'uli' mpesukui hewa toi: `Pai' -a raparesa' toi, sabana kuparasaya katuwu' -ra nculii' tauna tomate.'"</s>
     </seg>
     <seg type="verse" id="b.ACT.24.22">
      <s id="b.ACT.24.22.1">Gubernur Feliks mpo'inca lia napa to raparasaya tauna to mepangala' hi Yesus.</s>
      <s id="b.ACT.24.22.2">Toe pai' na'uli': "Hudu rei-mi ulu pohura-ta.</s>
      <s id="b.ACT.24.22.3">Kubotuhi moto mpai' kara-kara toi, ane rata-ipi kapala' tantara Lisias."</s>
     </seg>
     <seg type="verse" id="b.ACT.24.23">
      <s id="b.ACT.24.23.1">Oti toe, nahawai' tadulako-na mpojaga Paulus.</s>
      <s id="b.ACT.24.23.2">Tapi' nau' rajaga-i, uma-i hewa tauna to ratarungku' mpu'u.</s>
      <s id="b.ACT.24.23.3">Apa' rapalogai moto-i modao', pai' rapiliu moto bale-na mpowai' -i napa to naparaluu.</s>
     </seg>
     <seg type="verse" id="b.ACT.24.24">
      <s id="b.ACT.24.24.1">Ba hangkuja eo ngkai ree, rata wo'o-imi Gubernur Feliks hante tobine-na, hanga' -na Drusila.</s>
      <s id="b.ACT.24.24.2">Drusila toei to Yahudi.</s>
      <s id="b.ACT.24.24.3">Feliks mpohubui tantara-na mpokeni Paulus tumai hi nyanyoa-ra, bona na'epe lolita-na Paulus mpokahangai' pepangala' -na hi Kristus Yesus.</s>
     </seg>
     <seg type="verse" id="b.ACT.24.25">
      <s id="b.ACT.24.25.1">Hi rala pololita-na Paulus, na'uli' -ki Feliks hewa toi: kita' kana monoa' po'ingku-ta, pai' kana mpokuasai konoa nono-ta moto, apa' rata mpai' Eo Kiama, nto'u Alata'ala mpobotuhi kara-kara hawe'ea manusia'.</s>
      <s id="b.ACT.24.25.2">Mpo'epe toe, kame'eka' -nami Feliks, na'uli': "Wae-mi ulu!</s>
      <s id="b.ACT.24.25.3">Kukio' wo'o-damo-ko mpai', ane ria loga-ku."</s>
     </seg>
     <seg type="verse" id="b.ACT.24.26">
      <s id="b.ACT.24.26.1">Kakoo-kono-na, Feliks mposarumaka Paulus mpowai' -i doi bona nabahaka-i.</s>
      <s id="b.ACT.24.26.2">Toe pai' jau-i nakio' bona napololitai-i.</s>
     </seg>
     <seg type="verse" id="b.ACT.24.27">
      <s id="b.ACT.24.27.1">Feliks doko' ngala' nono-ra to Yahudi, toe pai' napelele' moto-i Paulus ratarungku' rompae kahae-na.</s>
      <s id="b.ACT.24.27.2">Timpaliu rompae toe, Feliks rasampei, pai' Perkius Festus jadi' gubernur to bo'u.</s>
     </seg>
    </div>
    <div type="chapter" id="b.ACT.25">
     <seg type="verse" id="b.ACT.25.1">
      <s id="b.ACT.25.1.1">Lako' tolu eo-i Festus moparenta hi propinsi toe, me'ongko' -imi ngkai ngata Kaisarea hilou hi Yerusalem.</s>
     </seg>
     <seg type="verse" id="b.ACT.25.2">
      <s id="b.ACT.25.2.1">Karata-na hi ria, imam pangkeni pai' pangkeni to Yahudi ntani' -na mpohirua' -ki, pai' ra'uli' -ki pangadua' -ra to rapangadu' -ki Paulus.</s>
     </seg>
     <seg type="verse" id="b.ACT.25.3">
      <s id="b.ACT.25.3.1">Merapi' -ra hi Festus bona hante kalompe' nono-na nahubui tauna mpokeni Paulus tumai hi Yerusalem.</s>
      <s id="b.ACT.25.3.2">Ntaa' we'i, patuju-ra doko' mpolede Paulus pai' mpopatehi-i hi lengko ohea.</s>
     </seg>
     <seg type="verse" id="b.ACT.25.4">
      <s id="b.ACT.25.4.1">Aga natompoi' Festus: "Ane Paulus, ratarungku' hi Kaisarea-i-hana.</s>
      <s id="b.ACT.25.4.2">Pai' aku' uma-apa mahae hilou nculii' hi ria.</s>
     </seg>
     <seg type="verse" id="b.ACT.25.5">
      <s id="b.ACT.25.5.1">Agina hema-koi topololita hilou dohe-ku hi Kaisarea, bona hi ria-damo mpai' kupe'epei pangadua' -ni, ane ria mpu'u-ki kasalaa' -na."</s>
     </seg>
     <seg type="verse" id="b.ACT.25.6">
      <s id="b.ACT.25.6.1">Kira-kira nte walu mengi ba hampulu' bengi-i Festus hi Yerusalem, nculii' -imi hilou hi Kaisarea.</s>
      <s id="b.ACT.25.6.2">Rata mpu'u-ramo hi Kaisarea, kamepulo-na narumpu-ramo omea topohura, pai' napahawa' tauna mpokeni Paulus tumai hi porumpua-ra.</s>
     </seg>
     <seg type="verse" id="b.ACT.25.7">
      <s id="b.ACT.25.7.1">Karata-na Paulus, to Yahudi to tumai ngkai Yerusalem mokore mpotipuhi-i, pai' ra'uli' pangadua' -ra.</s>
      <s id="b.ACT.25.7.2">Wori' nyala kasalaa' to dada'a to rapangadu' -ki, tapi' uma ria kanoo-noaa' -na pangadua' -ra toe.</s>
     </seg>
     <seg type="verse" id="b.ACT.25.8">
      <s id="b.ACT.25.8.1">Paulus mpobaro lolita-ra, na'uli': "Uma-kuna ria hangkedia' sala' to kubabehi!</s>
      <s id="b.ACT.25.8.2">Uma-a ria ntiboki atura to Yahudi, ba mpobaboi' Tomi Alata'ala, ba ncapuaka magau' hi Roma!"</s>
     </seg>
     <seg type="verse" id="b.ACT.25.9">
      <s id="b.ACT.25.9.1">Apa' Festus doko' ngala' nono to Yahudi, toe pai' na'uli' mpo'uli' -ki Paulus: "Dota-ko hilou hi Yerusalem, bona hi ria-damo mpai' kupohurai kara-kara-nu?"</s>
     </seg>
     <seg type="verse" id="b.ACT.25.10">
      <s id="b.ACT.25.10.1">Na'uli' Paulus: "Tuama Gubernur!</s>
      <s id="b.ACT.25.10.2">Toi-e, bula-ku mokore hi rehe'i hi kantoro' Gubernur, apa' Gubernur to jadi' wakele' Kaisar, magau' -ta hi Roma.</s>
      <s id="b.ACT.25.10.3">Pai' bate topoparenta to Roma to natao mpobotuhi kara-kara-ku.</s>
      <s id="b.ACT.25.10.4">Nu'inca moto ka'uma-na ria sala' -ku hi to Yahudi.</s>
     </seg>
     <seg type="verse" id="b.ACT.25.11">
      <s id="b.ACT.25.11.1">Ane rapa' -na ria lau-ama mpotiboki atura mpobabehi to kasipato' -na rapatehi-ka, uma kuhuna rapatehi.</s>
      <s id="b.ACT.25.11.2">Aga ane uma makono pangadua' -ra to Yahudi, uma ria haduaa to ma'ala mpotonu-a hi rala pale-ra.</s>
      <s id="b.ACT.25.11.3">Mpopebua' -a kara-kara-ku hi Kaisar!"</s>
     </seg>
     <seg type="verse" id="b.ACT.25.12">
      <s id="b.ACT.25.12.1">Mpo'epe toe, Festus mololita hante hingka topohura-na.</s>
      <s id="b.ACT.25.12.2">Oti toe, na'uli' mpo'uli' -ki Paulus: "Bo merapi' -ko mpobua' kara-kara-nu hi pobotuhia Kaisar, wae-pi bate hilou moto-ko hi ngata Roma mpohirua' -ki Kaisar."</s>
     </seg>
     <seg type="verse" id="b.ACT.25.13">
      <s id="b.ACT.25.13.1">Uma mahae ngkai ree, Magau' Agripa hante Bernike, hilou hi ngata Kaisarea mpotabe Festus ngkai kara'ongko' -na jadi' gubernur.</s>
     </seg>
     <seg type="verse" id="b.ACT.25.14">
      <s id="b.ACT.25.14.1">Ba hangkuja mengi-ramo hi Kaisarea, Festus mpololita kara-kara Paulus hi Magau' Agripa, na'uli': "Ria hi rehe'i hadua tauna to ratarungku' nto'u poparenta-na Feliks.</s>
     </seg>
     <seg type="verse" id="b.ACT.25.15">
      <s id="b.ACT.25.15.1">Nto'u-ku ria hi Yerusalem wengi, imam pangkeni pai' totu'a to Yahudi ntani' -na mpo'uli' pangadua' -ra to rapangadu' -ki, pai' raperapi' bona kuhuku' -i.</s>
     </seg>
     <seg type="verse" id="b.ACT.25.16">
      <s id="b.ACT.25.16.1">Kutompoi' -ra: ntuku' atura to Roma, tauna to rapakilu uma ma'ala hangaa ratonu hi bali' -na ane ko'ia-i rapopohirua' hante bali' -na, pai' ko'ia-i rapalogai mpo'uli' noa' -na.</s>
     </seg>
     <seg type="verse" id="b.ACT.25.17">
      <s id="b.ACT.25.17.1">Ngkai ree, ba hangkuja dua pangkeni to Yahudi tumai dohe-ku ngkai Yerusalem.</s>
      <s id="b.ACT.25.17.2">Karata-kai hi rehe'i, uma leba' kupopea mahae.</s>
      <s id="b.ACT.25.17.3">Kamepulo-na, ncaliu kupahawa' tauna mpokeni Paulus tumai, pai' kupohurai kara-kara-na.</s>
     </seg>
     <seg type="verse" id="b.ACT.25.18">
      <s id="b.ACT.25.18.1">Hawe'ea topepakilu toera mpo'uli' pangadua' -ra.</s>
      <s id="b.ACT.25.18.2">Ku'uli' -kuna, ba ria gau' -na to dada'a lia to rapakilu-ki.</s>
      <s id="b.ACT.25.18.3">Ntaa' to rapakilu-ki toe, bela-hawo gau' to dada'a.</s>
     </seg>
     <seg type="verse" id="b.ACT.25.19">
      <s id="b.ACT.25.19.1">To kurua' -na, muntu' posisalaa-ra hi agama-ra moto-rawo.</s>
      <s id="b.ACT.25.19.2">Momehono' wo'o-ra mpomehonoi' hadua tauna to rahanga' Yesus.</s>
      <s id="b.ACT.25.19.3">Yesus toei, mate-imi, tapi' Paulus mpo'uli' tuwu' nculii' -i.</s>
     </seg>
     <seg type="verse" id="b.ACT.25.20">
      <s id="b.ACT.25.20.1">Jadi', ingu' -a-kuwo mpobotuhi kara-kara toe.</s>
      <s id="b.ACT.25.20.2">Toe pai' kupekune' -i Paulus, ku'uli' -ki: `Dota-ko hilou hi Yerusalem, bona hi ria-damo mpai' rapohurai kara-kara-nu?'</s>
     </seg>
     <seg type="verse" id="b.ACT.25.21">
      <s id="b.ACT.25.21.1">Tapi' naperapi' bona kara-kara-na rabua' hi Kaisar.</s>
      <s id="b.ACT.25.21.2">Pai' naperapi' wo'o bona rajaga-i duu' kara-kara-na rabua' hi Kaisar.</s>
      <s id="b.ACT.25.21.3">Toe-die pai' kupelele' moto-i ratarungku' duu' -na ria loga-ku mpopakatu-i hilou hi Kaisar."</s>
     </seg>
     <seg type="verse" id="b.ACT.25.22">
      <s id="b.ACT.25.22.1">Ngkai ree, na'uli' Magau' Agripa mpo'uli' -ki Festus: "Bo doko' wo'o-a-kuwo mpo'epe lolita-na."</s>
      <s id="b.ACT.25.22.2">Na'uli' Festus: "Mepulo-damo mpai' ta'epe-i."</s>
     </seg>
     <seg type="verse" id="b.ACT.25.23">
      <s id="b.ACT.25.23.1">Kamepulo-na, tumai mpu'u-ramo Agripa pai' Bernike, pai' -ra rapotomu hante wori' nyala pebila'.</s>
      <s id="b.ACT.25.23.2">Mesua' -ramo hi rala tomi poromua hante tadulako tantara pai' totu'a ngata.</s>
      <s id="b.ACT.25.23.3">Festus mpopahawa' bona Paulus rakeni hi poromua-ra.</s>
     </seg>
     <seg type="verse" id="b.ACT.25.24">
      <s id="b.ACT.25.24.1">Ngkai ree, natepu'u-mi Festus mololita, na'uli': "Magau' Agripa pai' tuama-tuama omea to morumpu hi rehe'i!</s>
      <s id="b.ACT.25.24.2">Tau tohe'ii rapangadu' hawe'ea to Yahudi, lompe' hi Yerusalem lompe' hi rehe'i.</s>
      <s id="b.ACT.25.24.3">Rajojo merapi' hi aku' bona rapasangkani lau-imi.</s>
     </seg>
     <seg type="verse" id="b.ACT.25.25">
      <s id="b.ACT.25.25.1">Hiaa' aku', uma-kuwo ria kuruai' ba sala' napa to nababehi to natao rahuku' mate-ki.</s>
      <s id="b.ACT.25.25.2">Hiaa' oti toe wo'o, merapi' -i bona kara-kara-na rabua' hi Kaisar.</s>
      <s id="b.ACT.25.25.3">Toe wo'o-mi-kuwo pai' kupomonoa' -mi mpopakatu-i hilou hi Kaisar.</s>
     </seg>
     <seg type="verse" id="b.ACT.25.26">
      <s id="b.ACT.25.26.1">Aga ko'ia-kuwo ria kanoaa' -na to natao ku'uki' hi rala sura-ku to hilou hi Kaisar.</s>
      <s id="b.ACT.25.26.2">Jadi', toe pai' hewa toe lau, kukeni-i tumai hi rehe'i, hangkedia' -nami hi Magau' Agripa to kubila'.</s>
      <s id="b.ACT.25.26.3">Patuju-ku, ane hudu-pi pomparesa' -ta tohe'i, ria-mi to ma'ala ku'uki'.</s>
     </seg>
     <seg type="verse" id="b.ACT.25.27">
      <s id="b.ACT.25.27.1">Apa' ku'uli', uma-hawo ohea-na mpopakatu tauna hilou hi pobotuhia Kaisar ane uma rapakanoto sala' to rapakilu-ki."</s>
     </seg>
    </div>
    <div type="chapter" id="b.ACT.26">
     <seg type="verse" id="b.ACT.26.1">
      <s id="b.ACT.26.1.1">Oti toe, na'uli' Agripa hi Paulus: "Rapalogai-moko-kowo mololita, mpo'uli' noa' -nu."</s>
      <s id="b.ACT.26.1.2">Paulus mpo'ongko' pale-na, pai' -i mpo'uli' noa' -na.</s>
      <s id="b.ACT.26.1.3">Lolita-na hewa tohe'i:</s>
     </seg>
     <seg type="verse" id="b.ACT.26.2">
      <s id="b.ACT.26.2.1">"Magau' Agripa to kubila'!</s>
      <s id="b.ACT.26.2.2">Lomo' -lomo' -na ku'uli', morasi' lia-a, ma'ala-a-kuwo mpo'uli' noa' -ku hi Magau', mpotompoi' hawe'ea pangadua' to Yahudi hi aku'.</s>
     </seg>
     <seg type="verse" id="b.ACT.26.3">
      <s id="b.ACT.26.3.1">Hangkedia' -nami apa' Magau' mpo'inca lia ada pai' tudui' to rapomehonoi' to Yahudi.</s>
      <s id="b.ACT.26.3.2">Toe pai' merapi' -a-kuwo bona mosabara-ko mpe'epei-ka-kuwo noa' -ku.</s>
     </seg>
     <seg type="verse" id="b.ACT.26.4">
      <s id="b.ACT.26.4.1">"Hawe'ea to Yahudi mpo'inca omea dala ngkatuwu' -ku ngkai lomo' -na.</s>
      <s id="b.ACT.26.4.2">Ngkai kakedia' -ku mo'oha' -a dohe ompi' -ku hi Yerusalem.</s>
     </seg>
     <seg type="verse" id="b.ACT.26.5">
      <s id="b.ACT.26.5.1">Mahae moto-mile ra'inca gau' -kue.</s>
      <s id="b.ACT.26.5.2">Ane dota-ra, hira' moto ma'ala mpotutura dala ngkatuwu' -ku ngkai lomo' -na, ka'aku' -na tohe'i mpotuku' tudui' to Parisi, to mantata' mpu'u petuku' -ra hi hawe'ea ada agama Yahudi.</s>
     </seg>
     <seg type="verse" id="b.ACT.26.8">
      <s id="b.ACT.26.8.1">Jadi', hewa toe lau, mokore-a hi rehe'i bona raparesa', apa' kusarumaka Alata'ala mpopadupa' janci-na hi ntu'a-ta owi to mpo'uli': hawe'ea tomate napotuwu' nculii' hi eo mpeno.</s>
      <s id="b.ACT.26.8.2">Kita' muli Israel to hampulu' rontina, hawe'ea-ta mpopea kadupa' -na pojanci toe, toe pai' mepue' ncuu-ta hi Alata'ala, lompe' hi eo-na lompe' hi bengi-na.</s>
      <s id="b.ACT.26.8.3">Magau' to kubila', ngkai pepangala' -ku hi pojanci Alata'ala toe-die, pai' alaa-na rapakilu-a to Yahudi toi-e.</s>
      <s id="b.ACT.26.8.4">Pai' koi' ompi' -ompi' -ku to Yahudi!</s>
      <s id="b.ACT.26.8.5">Napa-di pai' uma nipangalai' kabaraka' -na Alata'ala mpotuwu' nculii' tomate-e?</s>
     </seg>
     <seg type="verse" id="b.ACT.26.9">
      <s id="b.ACT.26.9.1">"Owi wo'o-kuwo-le, wori' nyala akala-ku mpo'ewa tauna to mpotuku' Yesus to Nazaret toei.</s>
     </seg>
     <seg type="verse" id="b.ACT.26.10">
      <s id="b.ACT.26.10.1">Hiaa' ku'ewa mpu'u-ra hi Yerusalem.</s>
      <s id="b.ACT.26.10.2">Hante sura kuasa ngkai imam pangkeni, wori' tauna to mepangala' hi Yesus kutarungku'.</s>
      <s id="b.ACT.26.10.3">Kupokono wo'o-kuwo ane rahuku' mate-ra.</s>
     </seg>
     <seg type="verse" id="b.ACT.26.11">
      <s id="b.ACT.26.11.1">Wori' ngkani-a mpobalinai' -ra hi rala tomi posampayaa, pai' kupewuku-ra mposapuaka pepangala' -ra hi Yesus.</s>
      <s id="b.ACT.26.11.2">Dede' -damo nono-ku, alaa-na hilou-ama hi ngata-ngata to molaa mpobalinai' -ra.</s>
     </seg>
     <seg type="verse" id="b.ACT.26.13">
      <s id="b.ACT.26.13.1">"O Magau' to kubila', hante patuju toe-mi, pai' hilou-a hi ngata Damsyik, rapowiti' pai' rawai' kuasa ngkai imam pangkeni.</s>
      <s id="b.ACT.26.13.2">Hi pomako' -ku hilou hi Damsyik toe, hi lengko ohea-a-pidi, kira-kira tebua' -mi eo, muu-mule' kuhilo baja to mehini ngkai langi' mpohinii-a hante doo-doo-ku.</s>
      <s id="b.ACT.26.13.3">Baja toe meliu kabaja-na ngkai hini eo.</s>
     </seg>
     <seg type="verse" id="b.ACT.26.14">
      <s id="b.ACT.26.14.1">Kamodungka-kai omea-mi.</s>
      <s id="b.ACT.26.14.2">Pai' ria ku'epe to mpololitai-a hi rala basa Yahudi, na'uli' -ka: `Saulus!</s>
      <s id="b.ACT.26.14.3">Saulus!</s>
      <s id="b.ACT.26.14.4">Napa pai' nubalinai' -a?</s>
      <s id="b.ACT.26.14.5">Aga iko moto-kowo mpai' to peda' ane nujojo mpo'ewa pekio' Pue' -nu!'</s>
     </seg>
     <seg type="verse" id="b.ACT.26.15">
      <s id="b.ACT.26.15.1">"Ku'uli' -ki: `Ha hema-ko Pue'?'</s>
      <s id="b.ACT.26.15.2">"Natompoi' -a: `Aku' -mile Yesus, to nubalinai' -e!</s>
     </seg>
     <seg type="verse" id="b.ACT.26.16">
      <s id="b.ACT.26.16.1">Aga wae lau, mokore-moko!</s>
      <s id="b.ACT.26.16.2">Mehupa' -ama hi iko hewa toe lau, apa' ria patuju-ku hi iko: kupelihi-moko jadi' topobago-ku pai' sabi' -ku.</s>
      <s id="b.ACT.26.16.3">Iko kana mpoparata hi tau ntani' -na napa to nuhilo-mi eo toe lau, pai' napa to kupopohiloi-koko hi eo-eo to tumai mpai'.</s>
     </seg>
     <seg type="verse" id="b.ACT.26.17">
      <s id="b.ACT.26.17.1">Kubahaka moto-ko mpai' ngkai kuasa-ra to Yahudi pai' ngkai kuasa-ra to bela-ra to Yahudi.</s>
      <s id="b.ACT.26.17.2">Kusuro-moko hilou mpokeni Lolita-ku hi tauna to bela-ra to Yahudi.</s>
     </seg>
     <seg type="verse" id="b.ACT.26.18">
      <s id="b.ACT.26.18.1">Kusuro-ko hilou mpobini' mata-ra, pai' mpotete' -ra ngkai kabengia-na tumai hi kabajaa-ku; bona tebahaka-ra ngkai kuasa Magau' Anudaa' pai' nakuasai-ramo Alata'ala; bona te'ampugi jeko' -ra pai' jadi' -ramo bagia Alata'ala sabana pepangala' -ra hi Aku'.'</s>
     </seg>
     <seg type="verse" id="b.ACT.26.19">
      <s id="b.ACT.26.19.1">"O Magau' Agripa to kubila', toe-mi pai' kuhuduwukui oa' mpotuku' napa to na'uli' -ka Pue' hi rala pangila-ku toe-e.</s>
     </seg>
     <seg type="verse" id="b.ACT.26.20">
      <s id="b.ACT.26.20.1">Kuparata hi hawe'ea tauna kareba to mpo'uli': kana medea-ta ngkai jeko' -ta pai' mpotonu katuwu' -ta hi Alata'ala, pai' kana tapopohiloi hante gau' -ta kamedea-ta mpu'u-mi ngkai jeko' -ta.</s>
      <s id="b.ACT.26.20.2">Lomo' -na kareba toe kuparata hi ngata Damsyik, oti toe hi Yerusalem pai' hobo' hi tana' Yudea.</s>
      <s id="b.ACT.26.20.3">Pai' hilou wo'o-a hi tauna to bela-ra to Yahudi mpokeni kareba toe.</s>
     </seg>
     <seg type="verse" id="b.ACT.26.21">
      <s id="b.ACT.26.21.1">Toe-mi pai' alaa-na rahoko' to Yahudi-a hi Tomi Alata'ala, doko' rapatehi.</s>
     </seg>
     <seg type="verse" id="b.ACT.26.22">
      <s id="b.ACT.26.22.1">Aga nau' wae, Alata'ala mpotulungi-a ngkai lomo' -na duu' rata hi eo toe lau.</s>
      <s id="b.ACT.26.22.2">Toe pai' mokore-a hi rehe'i mpo'uli' posabi' -ku hi tauna omea, lompe' maradika lompe' ntodea.</s>
      <s id="b.ACT.26.22.3">Napa to ku'uli' tohe'i, uma ria ntani' -na, bate hibalia hante napa to nalowa ami' -mi nabi Musa pai' nabi-nabi ntani' -na owi,</s>
     </seg>
     <seg type="verse" id="b.ACT.26.23">
      <s id="b.ACT.26.23.1">to mpo'uli': Magau' Topetolo' kana mporata kaparia duu' -na rapatehi, pai' Hi'a-mi to lomo' -na tuwu' nculii' ngkai kamatea.</s>
      <s id="b.ACT.26.23.2">Bona Hi'a-mi to mpokeni kabajaa-na hi hawe'ea tauna, ba to Yahudi-ra ba bela-ra to Yahudi."</s>
     </seg>
     <seg type="verse" id="b.ACT.26.24">
      <s id="b.ACT.26.24.1">Bula-na Paulus mololita-pidi mpo'uli' noa' -na, mejeu' -mi Festus na'uli': "Wuli-ko Paulus!</s>
      <s id="b.ACT.26.24.2">Kapantea-nu to wori' tetu mpokeni-ko wuli."</s>
     </seg>
     <seg type="verse" id="b.ACT.26.25">
      <s id="b.ACT.26.25.1">Na'uli' Paulus: "Uma-a-kuwo wuli, O Gubernur to kubila'.</s>
      <s id="b.ACT.26.25.2">Monoto moto nono-ku, pai' makono lolita-ku.</s>
     </seg>
     <seg type="verse" id="b.ACT.26.26">
      <s id="b.ACT.26.26.1">Ane Magau' Agripa, na'inca wo'o-hawo hawe'ea to ku'uli' we'i.</s>
      <s id="b.ACT.26.26.2">Toe pai' daho' -a-kuwo mololita hante kalonto' -lonto' -na.</s>
      <s id="b.ACT.26.26.3">Apa' ku'uli' uma ria to ko'ia na'incai Magau', apa' hawe'ea to jadi' tohe'e uma jadi' hi kawunia-na.</s>
     </seg>
     <seg type="verse" id="b.ACT.26.27">
      <s id="b.ACT.26.27.1">Magau' Agripa to kubila'!</s>
      <s id="b.ACT.26.27.2">Nupangala' wa lolita nabi owi-e?</s>
      <s id="b.ACT.26.27.3">Kusarumaka bate nupangala'!"</s>
     </seg>
     <seg type="verse" id="b.ACT.26.28">
      <s id="b.ACT.26.28.1">Na'uli' Magau' Agripa mpo'uli' -ki Paulus: "Ha nu'uli' -kona mojoli mpobawai-a jadi' to Kristen hangkale'liu-e?"</s>
     </seg>
     <seg type="verse" id="b.ACT.26.29">
      <s id="b.ACT.26.29.1">Na'uli' Paulus: "Hi tempo to hangkale'liu ba tempo to mahae, mekakae-a hi Alata'ala bona Magau' hante hawe'ea to mpo'epe lolita-ku eo toe lau jadi' hewa aku' toi.</s>
      <s id="b.ACT.26.29.2">Sampale-wadi pohoo' tohe'i-e, neo' mporata-koi."</s>
     </seg>
     <seg type="verse" id="b.ACT.26.30">
      <s id="b.ACT.26.30.1">Kahudu-na Paulus mololita, mokore-ramo magau' pai' gubernur pai' Bernike hante doo-ra, pai' -ra malai-mi ngkai tomi porumpua.</s>
     </seg>
     <seg type="verse" id="b.ACT.26.31">
      <s id="b.ACT.26.31.1">Karata-ra hi mali-na, momepololitai-ramo ra'uli': "Tau tohe'ei ria, uma-hawo ria sala' -na to natao rapatehi-ki ba ratarungku' -ki."</s>
     </seg>
     <seg type="verse" id="b.ACT.26.32">
      <s id="b.ACT.26.32.1">Na'uli' Magau' Agripa mpo'uli' -ki Festus: "Kakono-na, ane ke uma-i mpopebua' kara-kara-na hi Kaisar, ma'ala tabahaka lau-imi."</s>
     </seg>
    </div>
    <div type="chapter" id="b.ACT.27">
     <seg type="verse" id="b.ACT.27.1">
      <s id="b.ACT.27.1.1">Oti toe, Feliks mpobotuhi bona Paulus rapopehawi' hi kapal hilou hi tana' Italia.</s>
      <s id="b.ACT.27.1.2">Jadi', Paulus pai' ba hangkuja dua tau ntani' -na to ratarungku' ratonu hi Yulius, tadulako hi rala tantara to Roma to rahanga' Pasukan Kaisar.</s>
     </seg>
     <seg type="verse" id="b.ACT.27.2">
      <s id="b.ACT.27.2.1">Yulius mpopehawi' -kai hi kapal bohe ngkai ngata Adramitium, to sadia-mi me'ongko' mpotoa' ngata-ngata hi wiwi' tahi' to hi propinsi Asia.</s>
      <s id="b.ACT.27.2.2">Me'ongko' mpu'u-makai.</s>
      <s id="b.ACT.27.2.3">Doo-kai hi pomakoa' toe, Aristarkhus, to ngkai ngata Tesalonika hi tana' Makedonia.</s>
     </seg>
     <seg type="verse" id="b.ACT.27.3">
      <s id="b.ACT.27.3.1">Kamepulo-na, mehani-makai hi ngata Sidon.</s>
      <s id="b.ACT.27.3.2">Lompe' lia ingku-na Yulius hi Paulus.</s>
      <s id="b.ACT.27.3.3">Napalogai moto-i hilou hi role-na mpencuai' doo-na hi rala ngata, bona rawai' -i ba napa-napa to naparaluu.</s>
     </seg>
     <seg type="verse" id="b.ACT.27.4">
      <s id="b.ACT.27.4.1">Ngkai ree, kipokaliliu-mi pomako' -kai.</s>
      <s id="b.ACT.27.4.2">Aga ngolu' mpotomu kapal-kai, toe pai' mewiwi' -kai hi lewuto' Siprus tono' hi mata'eo, bona uma-kai narumpa' rahi ngolu'.</s>
     </seg>
     <seg type="verse" id="b.ACT.27.5">
      <s id="b.ACT.27.5.1">Ngkai ree-makai mpobonte tahi' to mpomenyanyohi tana' Kilikia pai' Pamfilia, duu' -na rata-kai hi ngata Mira hi tana' Likia.</s>
     </seg>
     <seg type="verse" id="b.ACT.27.6">
      <s id="b.ACT.27.6.1">Hi ngata Mira toe, tadulako tantara mporua' kapal ngkai ngata Aleksandria to mpotoa' tana' Italia.</s>
      <s id="b.ACT.27.6.2">Jadi', napopentoli-makai hi kapal toe.</s>
     </seg>
     <seg type="verse" id="b.ACT.27.7">
      <s id="b.ACT.27.7.1">Rala ba hangkuja eo, pie' lia pomako' kapal.</s>
      <s id="b.ACT.27.7.2">Ncaruku' rata-kai hi ngata Knidus.</s>
      <s id="b.ACT.27.7.3">Ngkai ree, apa' uma oa' lompe' pewui ngolu', uma kipokaliliu pomako' -kai ntuku' to ratoa' lomo' -na.</s>
      <s id="b.ACT.27.7.4">Toe pai' kapal-kai ntara hi Tanjung Salmone pai' mewiwi' hi lewuto' Kreta, bona uma-kai narumpa' rahi ngolu'.</s>
     </seg>
     <seg type="verse" id="b.ACT.27.8">
      <s id="b.ACT.27.8.1">Mokoro lia-kai mewiwi' hi lewuto' Kreta toe.</s>
      <s id="b.ACT.27.8.2">Ka'oo-omea-na, rata-makai hi pehania kapal to rahanga' Pehania Lompe', to mohu' ngata Lasea.</s>
     </seg>
     <seg type="verse" id="b.ACT.27.9">
      <s id="b.ACT.27.9.1">Apa' wori' -mi tempo-kai to teliu, timpaliu-mi eo bohe popuasaa' to Yahudi, pai' neo' rata-mi tempo lengi'.</s>
      <s id="b.ACT.27.9.2">Biasa-na nto'u toe, hawe'ea kapal kana mento'o, apa' mekoroi' pewui ngolu' pai' uma-pi lompe' pomako' kapal.</s>
      <s id="b.ACT.27.9.3">Toe pai' Paulus mpopo'ingai' -ra bona neo' kaliliu, na'uli':</s>
     </seg>
     <seg type="verse" id="b.ACT.27.10">
      <s id="b.ACT.27.10.1">"Ompi' -ompi', ane tapokaliliu pomako' -ta, wori' mpai' karugia-ta.</s>
      <s id="b.ACT.27.10.2">Uma muntu' kapal pai' kenia-ta to morugi, meka' ba lue' ria-ta mpai' to mate."</s>
     </seg>
     <seg type="verse" id="b.ACT.27.11">
      <s id="b.ACT.27.11.1">Tapi' tadulako tantara toei, uma-i mpangalai' lolita Paulus, apa' meliu-pi pompangala' -na lolita tompajala' kapal pai' pangkeni kapal.</s>
      <s id="b.ACT.27.11.2">Hira' doko' kaliliu.</s>
     </seg>
     <seg type="verse" id="b.ACT.27.12">
      <s id="b.ACT.27.12.1">Jadi', apa' uma mpu'u-hawo lompe' pehania toe napento'oi kapal nto'u tempo lengi', toe pai' wori' to mpo'uli', agina kipalahii lau-mi pehania toe, pai' kipekukuhi bona rata-kai hi ngata Feniks mpopea katimpaliu-na tempo lengi'.</s>
      <s id="b.ACT.27.12.2">Feniks tohe'e, pehania kapal hi Kreta to lompe' rapehanii nto'u tempo lengi', apa' teleru hala' ngkai ngolu'.</s>
     </seg>
     <seg type="verse" id="b.ACT.27.13">
      <s id="b.ACT.27.13.1">Nto'u toe, ngolu' ngkai selatan lompe' pewui-na.</s>
      <s id="b.ACT.27.13.2">Toe pai' ra'uli' topobago hi kapal, ma'ala-ramo mpokaliliu pomako' -ra hante kalompea' -na.</s>
      <s id="b.ACT.27.13.3">Jadi', ra'ore' -mi ahe' to mpotaha kapal (to rahanga' balango'), pai' -ra kaliliu mewiwi' hi lewuto' Kreta.</s>
     </seg>
     <seg type="verse" id="b.ACT.27.14">
      <s id="b.ACT.27.14.1">Ntaa' we'i, ko'ia mahae ngkai ree, rata-mi ngolu' bohe ngkai role-na, ngolu' to rahanga' Bara' Tahi'.</s>
     </seg>
     <seg type="verse" id="b.ACT.27.15">
      <s id="b.ACT.27.15.1">Apa' uma-pi-hawo nadadahi kapal mponyanyo ngolu', toe pai' ra'uli' topobago hi kapal, pelele' wae-mi kapal nawui ngolu'.</s>
     </seg>
     <seg type="verse" id="b.ACT.27.16">
      <s id="b.ACT.27.16.1">Uma mahae ngkai ree, teleru hala' -makai ngkai ngolu' hi kampotara-kai tono' selatan lewuto' to rahanga' Kauda.</s>
      <s id="b.ACT.27.16.2">Nto'u toe, ki'ore' sakaya to kedi' to biasa radii' hi tilingkuria kapal (to rahanga' sekoci).</s>
      <s id="b.ACT.27.16.3">Mokoro lia pobago toe.</s>
     </seg>
     <seg type="verse" id="b.ACT.27.17">
      <s id="b.ACT.27.17.1">Ka'oti-na ki'ore' sakaya to kedi' toe hi lolo kapal, kihoo' -mi pakaroho bona neo' -i mpai' moronto.</s>
      <s id="b.ACT.27.17.2">Oti toe, kapal wo'o baha rakapu' hante koloro bona moroho.</s>
      <s id="b.ACT.27.17.3">Ngkai ree, apa' me'eka' -ramo topobago hi kapal, nee-neo' mpai' kapal-kai mporumpa' wo'one hi kalongkea ue to mohu' hi tana' Libia, toe pai' rapopana'u-mi layar, pai' rapelele' -mi kapal nawui ngolu'.</s>
     </seg>
     <seg type="verse" id="b.ACT.27.18">
      <s id="b.ACT.27.18.1">Kamepulo-na topobago kapal ntepu'u mpetadi kenia kapal hi rala tahi', bona monangko' kapal, apa' uma ria pento'oa uda mpongolu' mporumpa' -kai.</s>
     </seg>
     <seg type="verse" id="b.ACT.27.19">
      <s id="b.ACT.27.19.1">Kamepulo-na tena, topobago hi kapal mpotadi rewa-rewa kapal hi rala tahi'.</s>
     </seg>
     <seg type="verse" id="b.ACT.27.20">
      <s id="b.ACT.27.20.1">Ba hangkuja eo, uma-kai mpohiloi lence eo ba betue', pai' uma ria pento'oa-na uda mpongolu' mporumpa' -kai, alaa-na mere' -mi nono-kai, ki'uli' olo' mpobira' -kai tuwu'.</s>
     </seg>
     <seg type="verse" id="b.ACT.27.21">
      <s id="b.ACT.27.21.1">Ba hangkuja eo-ramo topobago hi kapal uma tepongkoni' nakeni kakawuhe-ra.</s>
      <s id="b.ACT.27.21.2">Ngkai ree, mokore-imi Paulus hi laintongo' -ra pai' na'uli' -raka: "Ane ke nipangala' -a wengi bona neo' -ta ulu me'ongko' ngkai Kreta, ke uma wa morugi-ta hewa tohe'i.</s>
     </seg>
     <seg type="verse" id="b.ACT.27.22">
      <s id="b.ACT.27.22.1">Aga hewa toe lau ku'uli' -kokoi, pakaroho nono-ni!</s>
      <s id="b.ACT.27.22.2">Uma-ta ria haduaa to mate.</s>
      <s id="b.ACT.27.22.3">Kapal-wadi to morugi.</s>
     </seg>
     <seg type="verse" id="b.ACT.27.23">
      <s id="b.ACT.27.23.1">Apa' ngkabengia ngone, Alata'ala to kupue', Alata'ala to jadi' Pue' -ku, mpopahawa' mala'eka-na mpohirua' -ka.</s>
     </seg>
     <seg type="verse" id="b.ACT.27.24">
      <s id="b.ACT.27.24.1">Na'uli' -ka mala'eka toei: `Neo' -ko me'eka', Paulus.</s>
      <s id="b.ACT.27.24.2">Apa' bate rata moto-ko mpai' hi Roma mponyanyo magau' hi ria.</s>
      <s id="b.ACT.27.24.3">Pai' ngkai kama'ahi' -na Alata'ala hi iko, hawe'ea tauna to hi rala kapal dohe-nu, uma-ra moapa.'</s>
     </seg>
     <seg type="verse" id="b.ACT.27.25">
      <s id="b.ACT.27.25.1">Toe-mi ompi', pakaroho nono-ni.</s>
      <s id="b.ACT.27.25.2">Apa' bate kupangala', napa to na'uli' -ka Alata'ala kana madupa'.</s>
     </seg>
     <seg type="verse" id="b.ACT.27.26">
      <s id="b.ACT.27.26.1">Nau' kapal-ta mogero mpai', tehore moto-ta omea hi hameha' lewuto'."</s>
     </seg>
     <seg type="verse" id="b.ACT.27.27">
      <s id="b.ACT.27.27.1">Hono' hampulu' opo' mengi, kapal-kai bate nawui ngolu' bohe hi tahi' Adria.</s>
      <s id="b.ACT.27.27.2">Ba ria mentongo' bengi, ra'epe topobago hi kapal hewa mohu' -mi kapal hi role-na.</s>
     </seg>
     <seg type="verse" id="b.ACT.27.28">
      <s id="b.ACT.27.28.1">Toe pai' ra'ulu watu pompetudu bona ra'inca kanala tahi'.</s>
      <s id="b.ACT.27.28.2">Rapetudu toe, rompulu' nopo kanala-na.</s>
      <s id="b.ACT.27.28.3">Oti toe rapetudu tena, hampulu' lima nopo-damo.</s>
     </seg>
     <seg type="verse" id="b.ACT.27.29">
      <s id="b.ACT.27.29.1">Me'eka' -ramo nee-neo' mpai' kapal mporumpa' watu ranga'.</s>
      <s id="b.ACT.27.29.2">Toe pai' ra'ulu-mi hilou hi rala ue opo' meha' ahe' to motomo hi tilingkuria kapal (to rahanga' balango'), bona tetaha kapal.</s>
      <s id="b.ACT.27.29.3">Pai' mosampaya-ra bona sohi' -sohi' -mi mobaja.</s>
     </seg>
     <seg type="verse" id="b.ACT.27.30">
      <s id="b.ACT.27.30.1">Ngkai ree, topobago kapal toera doko' metibo' bongo-ramo ngkai kapal.</s>
      <s id="b.ACT.27.30.2">Toe pai' rapopana'u-mi sakaya to kedi' hi tahi', ntani' doko' mpotoe ahe' to motomo hi nyanyoa kapal.</s>
     </seg>
     <seg type="verse" id="b.ACT.27.31">
      <s id="b.ACT.27.31.1">Mpohilo toe, na'uli' Paulus mpo'uli' -ki tadulako hante tantara-na: "Ane malai-ra topobago toera ngkai kapal, bate uma-koi mpai' tuwu'!"</s>
     </seg>
     <seg type="verse" id="b.ACT.27.32">
      <s id="b.ACT.27.32.1">Toe pai' tantara mpobintohi potoe sakaya to kedi', alaa-na sakaya toe monawu' hi tahi' pai' ma'anu'.</s>
     </seg>
     <seg type="verse" id="b.ACT.27.33">
      <s id="b.ACT.27.33.1">Neo' mehupa' -mi eo, na'uli' -mi Paulus mpo'uli' -raka: "Kana ngkoni' omea-koi!</s>
      <s id="b.ACT.27.33.2">Hampulu' opo' eo-mi, hangaa mpopea napa to jadi' -damo-koi.</s>
      <s id="b.ACT.27.33.3">Uma-koi ngkoni'.</s>
     </seg>
     <seg type="verse" id="b.ACT.27.34">
      <s id="b.ACT.27.34.1">Jadi', toe pai' ku'uli' -kokoi, ngkoni' kampa' hangkedi', bona moroho-wakoi.</s>
      <s id="b.ACT.27.34.2">Apa' uma moto-koi moapa-apa."</s>
     </seg>
     <seg type="verse" id="b.ACT.27.35">
      <s id="b.ACT.27.35.1">Ka'oti-na mololita hewa toe, na'ala' -mi pongkoni', pai' -i mpo'uli' tarima kasi hi Alata'ala hi nyanyoa-ra omea.</s>
      <s id="b.ACT.27.35.2">Nabagi-mi pongkoni' toe, pai' -i ngkoni'.</s>
     </seg>
     <seg type="verse" id="b.ACT.27.36">
      <s id="b.ACT.27.36.1">Ngkai ree, moroho-mi nono-ra, ngkoni' omea-ramo.</s>
     </seg>
     <seg type="verse" id="b.ACT.27.37">
      <s id="b.ACT.27.37.1">Hawe'ea tauna ihi' kapal toe, ro'atu pitu mpulu' ono.</s>
     </seg>
     <seg type="verse" id="b.ACT.27.38">
      <s id="b.ACT.27.38.1">Bohu-ramo ngkoni', gandum kenia kapal ratadi hi rala tahi', bona kapal monangko' hala'.</s>
     </seg>
     <seg type="verse" id="b.ACT.27.39">
      <s id="b.ACT.27.39.1">Kamobaja-nami, rahilo topobago hi kapal kahiloa-mi role-na.</s>
      <s id="b.ACT.27.39.2">Aga uma ra'incai ba napa hanga' ngata toe.</s>
      <s id="b.ACT.27.39.3">Pai' rahilo wo'o, etu-mi mai huno tahi' hante talinti to uma watua.</s>
      <s id="b.ACT.27.39.4">Toe pai' patuju-ra ane rakule', mencore hi mai-ra.</s>
     </seg>
     <seg type="verse" id="b.ACT.27.40">
      <s id="b.ACT.27.40.1">Jadi', rabintohi-mi koloro potoe ahe' pontaha kapal, pai' ahe' pontaha toe rapelele' moto-mi hi rala tahi'.</s>
      <s id="b.ACT.27.40.2">Nto'u toe wo'o, rabongka-mi koloro to mpohoo' guli' kapal, bona kapal ma'ala rapajala'.</s>
      <s id="b.ACT.27.40.3">Pai' ratoe layar hi nyanyoa kapal bona kapal mpotoa' role-na.</s>
     </seg>
     <seg type="verse" id="b.ACT.27.41">
      <s id="b.ACT.27.41.1">Ntaa' we'i, uma-di kaliliu hi role-na, mporumpa' wo'one lau-midi apa' longke ue-na.</s>
      <s id="b.ACT.27.41.2">Woo' -na kapal toka' hi wo'one, alaa-na uma-pi molengo-lengo.</s>
      <s id="b.ACT.27.41.3">Hiaa' hi tilingkuria-na narumpa' balumpa tahi' to bohe, alaa-na moreke.</s>
     </seg>
     <seg type="verse" id="b.ACT.27.42">
      <s id="b.ACT.27.42.1">Ngkai ree, mohawa' -ramo tantara doko' mpatehi hawe'ea to rataha, bona neo' mpai' ria to monangu hilou hi role-na pai' nculi' metibo'.</s>
     </seg>
     <seg type="verse" id="b.ACT.27.43">
      <s id="b.ACT.27.43.1">Tapi' tadulako mpotagi-ra, apa' ma'ahi' -i hi Paulus.</s>
      <s id="b.ACT.27.43.2">Napehubui bona tauna to nginca monangu ngkalitadi hi tahi' pai' monangu hilou hi role-na.</s>
     </seg>
     <seg type="verse" id="b.ACT.27.44">
      <s id="b.ACT.27.44.1">Oti toe, to hantongo' to uma mpo'incai monangu mpolama' kaju ba pengka kapal bona rakeni hilou hi role-na.</s>
      <s id="b.ACT.27.44.2">Toe-damo pai' uma-kai moapa, rata moto-kai omea hi role-na.</s>
     </seg>
    </div>
    <div type="chapter" id="b.ACT.28">
     <seg type="verse" id="b.ACT.28.1">
      <s id="b.ACT.28.1.1">Hi role-na omea-makai, lako' ki'inca-di: lewuto' toe rahanga' Malta.</s>
     </seg>
     <seg type="verse" id="b.ACT.28.2">
      <s id="b.ACT.28.2.1">Lompe' lia nono-ra pue' ngata hi kai'.</s>
      <s id="b.ACT.28.2.2">Ratarima lompe' -kai, rapobaa-kakai apu kiponerui, apa' udaa wo'o-mi pai' molengi'.</s>
     </seg>
     <seg type="verse" id="b.ACT.28.3">
      <s id="b.ACT.28.3.1">Paulus mporumpu kaju pai' nalobu.</s>
      <s id="b.ACT.28.3.2">Bula-na mpodampa kaju hi lolo apu, hangaa mehupa' hama'a ule ngkai rala kaju, apa' morani' -hawo nanene apu.</s>
      <s id="b.ACT.28.3.3">Ule toe mpotilo' pale-na.</s>
     </seg>
     <seg type="verse" id="b.ACT.28.4">
      <s id="b.ACT.28.4.1">Karahilo-na pue' ngata ule to mentoe hi pale Paulus, ra'uli' -mi: "Topepatehi-i-tawo' tau tohe'ii!</s>
      <s id="b.ACT.28.4.2">Bo hilo-mi, nau' uma-i mate hi rala tahi' we'i, aga Anitu Topotangara' uma mpelele' -i tuwu'."</s>
     </seg>
     <seg type="verse" id="b.ACT.28.5">
      <s id="b.ACT.28.5.1">Ane Paulus-hana, uma hangkedia' peda' na'epe.</s>
      <s id="b.ACT.28.5.2">Napetonta-wadi ule toe hi rala apu.</s>
     </seg>
     <seg type="verse" id="b.ACT.28.6">
      <s id="b.ACT.28.6.1">Ra'uli' pue' ngata, mowoto-ki mpai' pale-na, ba mule' modungka mata' -i pai' mate.</s>
      <s id="b.ACT.28.6.2">Hiaa' mahae rapeka'au, uma-hawo moapa-i.</s>
      <s id="b.ACT.28.6.3">Ngkai ree mobali' wo'o-mi pekiri-ra, ra'uli': "Paulus toei, to mobaraka' -i!"</s>
     </seg>
     <seg type="verse" id="b.ACT.28.7">
      <s id="b.ACT.28.7.1">Uma molaa ngkai ree, ria bonea.</s>
      <s id="b.ACT.28.7.2">Bonea toe, bonea Publius, kapala' hi lewuto' toe.</s>
      <s id="b.ACT.28.7.3">Hante kalompe' nono-na, nakio' -kai hilou hi tomi-na, pai' natorata-kai rala-na tolu eo.</s>
     </seg>
     <seg type="verse" id="b.ACT.28.8">
      <s id="b.ACT.28.8.1">Nto'u toe, tuama-na Publius peda' ngkelengi' pai' nturi mo'ue.</s>
      <s id="b.ACT.28.8.2">Paulus hilou hi poturua-na, naposampayai pai' najama-i, alaa-na mo'uri' -imi.</s>
     </seg>
     <seg type="verse" id="b.ACT.28.9">
      <s id="b.ACT.28.9.1">Oti toe, hawe'ea to peda' hi lewuto' toe tumai mpopetulungi hi Paulus, pai' napaka'uri' -ra.</s>
     </seg>
     <seg type="verse" id="b.ACT.28.10">
      <s id="b.ACT.28.10.1">Wori' rewa to rawai' -kakai hewa pebila' -ra.</s>
      <s id="b.ACT.28.10.2">Pai' nto'u-kai ngkarewa-mi me'ongko', rakeni napa-napa kaparaluua-kai pai' ratu'u hi rala kapal.</s>
     </seg>
     <seg type="verse" id="b.ACT.28.11">
      <s id="b.ACT.28.11.1">Hono' -makai tolu mula hi lewuto' Malta, me'ongko' wo'o-makai mpohawi' kapal to ngkai Aleksandria.</s>
      <s id="b.ACT.28.11.2">Kapal toe mahae-imi-hana mento'o hi lewuto' mpeka'au katimpaliu-na tempo lengi'.</s>
      <s id="b.ACT.28.11.3">Hanga' kapal toe, Anitu Moropa'.</s>
     </seg>
     <seg type="verse" id="b.ACT.28.12">
      <s id="b.ACT.28.12.1">Mehani-kai hi ngata Sirakusa, tolu eo-kai hi ria.</s>
     </seg>
     <seg type="verse" id="b.ACT.28.13">
      <s id="b.ACT.28.13.1">Ngkai ree, kaliliu wo'o-makai mpewiwi' tahi', rata hi ngata Regium.</s>
      <s id="b.ACT.28.13.2">Kamepulo-na, mewui ngolu' to lompe' ngkai selatan.</s>
      <s id="b.ACT.28.13.3">Toe pai' mogasi pomako' kapal-kai, pai' ro'eo oti toe rata-makai hi ngata Putioli hi tana' Italia.</s>
      <s id="b.ACT.28.13.4">Mana'u-makai ngkai kapal hi ree.</s>
     </seg>
     <seg type="verse" id="b.ACT.28.14">
      <s id="b.ACT.28.14.1">Pana'u-kai ngkai kapal toe, hirua' -kai hante ba hangkuja dua ompi' hampepangalaa'.</s>
      <s id="b.ACT.28.14.2">Rakio' -kai hilou hi tomi-ra pai' ratorata-kai hamingku.</s>
      <s id="b.ACT.28.14.3">Ngkai ree, mako' witi' -makai hilou hi Roma.</s>
     </seg>
     <seg type="verse" id="b.ACT.28.15">
      <s id="b.ACT.28.15.1">Hi lengko ohea-pidi-kai, ompi' -ompi' hampepangalaa' to hi Roma mpo'epe kaneo' -kai rata-mi.</s>
      <s id="b.ACT.28.15.2">Toe pai' katumai-rami mpotomu-kai hi ngata to rahanga' Pasar Apius pai' Pasanggrahan to Tolu.</s>
      <s id="b.ACT.28.15.3">Kanahilo-na Paulus ompi' hampepangalaa' -kai ngkai Roma toera, na'uli' tarima kasi hi Alata'ala, pai' morawa-mi nono-na.</s>
     </seg>
     <seg type="verse" id="b.ACT.28.16">
      <s id="b.ACT.28.16.1">Karata-kai hi Roma, Paulus uma-pi ratarungku'.</s>
      <s id="b.ACT.28.16.2">Rapalogai moto-i mo'oha' hiapa konoa-na, aga hadua tantara mpodongo-i.</s>
     </seg>
     <seg type="verse" id="b.ACT.28.17">
      <s id="b.ACT.28.17.1">Tolu eo-kai hi ria, Paulus mpokio' totu'a-totu'a to Yahudi bona mpohirua' -ki.</s>
      <s id="b.ACT.28.17.2">Porumpu-ra toe, mololita-imi Paulus, na'uli' -raka: "Ompi' -ompi', uma-kuwo ria sala' -ku hi ompi' -ta to Yahudi, uma-a ria mpotiboki ada totu'a-ta.</s>
      <s id="b.ACT.28.17.3">Aga nau' wae, rahoko' -a hi Yerusalem pai' -a ratonu hi topoparenta to Roma.</s>
     </seg>
     <seg type="verse" id="b.ACT.28.18">
      <s id="b.ACT.28.18.1">Kara-kara-ku toe raparesa' topoparenta to Roma, pai' doko' rabahaka-a, apa' monoto-mi ka'uma-na ria sala' -ku to natao rapatehi-ka.</s>
     </seg>
     <seg type="verse" id="b.ACT.28.19">
      <s id="b.ACT.28.19.1">Tapi' to Yahudi hi Yudea me'ewa ncuu, uma-ra dota mpobahaka-a.</s>
      <s id="b.ACT.28.19.2">Jadi', uma ria ohea ntani' -na, merapi' -ama mpobua' kara-kara-ku hi Kaisar.</s>
      <s id="b.ACT.28.19.3">Nau' wae, uma ba ria to kupakilu-raka ompi' -ta to Yahudi.</s>
     </seg>
     <seg type="verse" id="b.ACT.28.20">
      <s id="b.ACT.28.20.1">Jadi', toe pai' oi-ama hi Roma, pai' ohe'i-mokoi ompi' -ompi', kukio' -koi tumai apa' doko' kupololitai-koi.</s>
      <s id="b.ACT.28.20.2">Apa' pai' -a rataha tohe'i-e, ngkai pepangala' -ku hi Magau' Topetolo' to najanci Alata'ala, hibalia hante hawe'ea to Israel."</s>
     </seg>
     <seg type="verse" id="b.ACT.28.21">
      <s id="b.ACT.28.21.1">Ra'uli' totu'a to Yahudi toera mpo'uli' -ki Paulus: "Uma ria sura kitarima ngkai Yudea to mpotompo'wiwi-ko.</s>
      <s id="b.ACT.28.21.2">Pai' uma wo'o ria ba haduaa ngkai ria to ngkeni kareba ba mpololita kada'aa-nu.</s>
     </seg>
     <seg type="verse" id="b.ACT.28.22">
      <s id="b.ACT.28.22.1">Sampale-di, doko' ki'epe tudui' -nu mpokahangai' Magau' Topetolo' tetu-e.</s>
      <s id="b.ACT.28.22.2">Apa' ki'epe moto tauna hiapa-apa mposapuaka tudui' tetu."</s>
     </seg>
     <seg type="verse" id="b.ACT.28.23">
      <s id="b.ACT.28.23.1">Oti toe, raponoa' -mi eo kahiruaa' -ra tena hante Paulus.</s>
      <s id="b.ACT.28.23.2">Rata mpu'u-mi eo to ratoa', wori' -mi tauna morumpu hi po'ohaa' Paulus.</s>
      <s id="b.ACT.28.23.3">Ngkai mepulo duu' ncimonou', napakanoto-raka Kayesus-na Magau' to najanci Alata'ala.</s>
      <s id="b.ACT.28.23.4">Nabasa ihi' Atura Musa pai' sura nabi-nabi, nanotohi-raka pai' nabawai-ra mepangala' hi Yesus.</s>
     </seg>
     <seg type="verse" id="b.ACT.28.24">
      <s id="b.ACT.28.24.1">Ria-ra to mpangala' lolita-na, ria wo'o to uma mpangala'.</s>
     </seg>
     <seg type="verse" id="b.ACT.28.25">
      <s id="b.ACT.28.25.1">Pagaa' -gaa' -ramo ngkai porumpua toe, apa' uma mpu'u-pi ria kahintuwuaa' -ra.</s>
      <s id="b.ACT.28.25.2">Aga kako'ia-ra mogaa', Paulus mpololitai-ra hewa tohe'i: "Makono mpu'u-di lolita Inoha' Tomoroli' to napohowa' nabi Yesaya hi ntu'a-ta owi-e.</s>
     </seg>
     <seg type="verse" id="b.ACT.28.26">
      <s id="b.ACT.28.26.1">Hewa tohe'i moni-na: Na'uli' Pue' Ala: `Hilou-ko, uli' -raka to Yahudi toera: Pe'epe moto-ra, aga uma oa' ra'incai batua-na.</s>
      <s id="b.ACT.28.26.2">Pehilo moto-ra, aga hewa to uma oa' rahiloi mpu'u.</s>
     </seg>
     <seg type="verse" id="b.ACT.28.27">
      <s id="b.ACT.28.27.1">Apa' moko'o-mi nono-ra, mengkawongo-ra pai' mengkawero-ra: oja' -ra pehilo hante mata-ra, oja' -ra pe'epe hante tilinga-ra, oja' -ra ranotohi nono-ra.</s>
      <s id="b.ACT.28.27.2">Ka'omea-na, uma-ra mpai' nculii' tumai hi Aku', pai' uma-ra kuwai' kalompea'.'"</s>
     </seg>
     <seg type="verse" id="b.ACT.28.28">
      <s id="b.ACT.28.28.1">Oti toe, na'uli' wo'o-mi Paulus: "Ompi' -ompi'!</s>
      <s id="b.ACT.28.28.2">Ane uma-koi dota mpotarima Kareba Lompe' to mpokeni kalompea' hi manusia', sala' -ni moto.</s>
      <s id="b.ACT.28.28.3">Tapi' bona ni'inca: kareba toe raparata-miraka tauna to bela-ra to Yahudi.</s>
      <s id="b.ACT.28.28.4">Hira' -mi-hana mpai' to mpotarima." ((</s>
     </seg>
     <seg type="verse" id="b.ACT.28.29">
      <s id="b.ACT.28.29.1">Ka'oti-na Paulus mololita hewa toe, nculii' -ramo to Yahudi ngkai ree, pai' -ra momehono' -hono'.))</s>
     </seg>
     <seg type="verse" id="b.ACT.28.30">
      <s id="b.ACT.28.30.1">Ngkai ree, Paulus tida hi Roma rompae kahae-na hi rala tomi to nasewa.</s>
      <s id="b.ACT.28.30.2">Goe' -i mpotarima hawe'ea tauna to doko' mpencuai' -i.</s>
     </seg>
     <seg type="verse" id="b.ACT.28.31">
      <s id="b.ACT.28.31.1">Hante uma ria kakoo-koroa' -na, naparata-raka Kayesus-na Pue' pai' Magau' Topetolo', pai' natudui' -ra ohea-na jadi' ntodea-na Alata'ala hi rala Kamagaua' -na.</s>
      <s id="b.ACT.28.31.2">Pai' uma ria to mposaleroi-i.</s>
     </seg>
    </div>
   </div>
   <div type="book" id="b.ROM">
    <div type="chapter" id="b.ROM.1">
     <seg type="verse" id="b.ROM.1.1">
      <s id="b.ROM.1.1.1">Sura toi ngkai aku' Paulus, batua Yesus Kristus.</s>
      <s id="b.ROM.1.1.2">Napelihi-ama pai' nasuro-a ngkeni Kareba Lompe' to ngkai Alata'ala.</s>
     </seg>
     <seg type="verse" id="b.ROM.1.2">
      <s id="b.ROM.1.2.1">Kareba Lompe' toe najanci ami' -mi Alata'ala hante wiwi nabi-nabi-na owi, hewa to te'uki' hi rala Buku Tomoroli'.</s>
     </seg>
     <seg type="verse" id="b.ROM.1.4">
      <s id="b.ROM.1.4.1">Kareba Lompe' toe mpo'uli' kahema-nai Ana' Alata'ala, Pue' -ta Yesus Kristus.</s>
      <s id="b.ROM.1.4.2">Ntuku' kaputu-na jadi' manusia', Yesus muli Magau' Daud owi.</s>
      <s id="b.ROM.1.4.3">Tapi' Yesus toei, Ana' Alata'ala wo'o-i, apa' moroli' -i hibalia hante Alata'ala.</s>
      <s id="b.ROM.1.4.4">Monoto-mi tohe'e apa' Alata'ala mpopotuwu' -i nculii', pai' hante tanda mekoncehi toe napakanoto Kahi'a-na mpu'u-mi Ana' Alata'ala.</s>
     </seg>
     <seg type="verse" id="b.ROM.1.5">
      <s id="b.ROM.1.5.1">Hante wiwi Yesus toe-mi Alata'ala mpowai' -a rasi' bohe na'ongko' -a jadi' suro-na, bona aku' to mpokeni Kareba Lompe' hi tauna hi humalili' dunia', mpotudui' -ra mepangala' pai' mengkoru hi Pue' Yesus, bona hanga' Yesus rapomobohe.</s>
     </seg>
     <seg type="verse" id="b.ROM.1.6">
      <s id="b.ROM.1.6.1">Wae-koiwo koi' to Kristen to hi ngata Roma tetu.</s>
      <s id="b.ROM.1.6.2">Alata'ala mpokio' wo'o-ko-koiwo jadi' bagia-na Yesus Kristus.</s>
     </seg>
     <seg type="verse" id="b.ROM.1.7">
      <s id="b.ROM.1.7.1">Toe pai' kupakatu sura toi hi hawe'ea to Kristen hi Roma.</s>
      <s id="b.ROM.1.7.2">Nape'ahi' -mokoi Alata'ala pai' nakio' -koi jadi' topetuku' -na to moroli'.</s>
      <s id="b.ROM.1.7.3">Wori' tabe: mekakae-a hi Alata'ala Tuama-ta pai' hi Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.ROM.1.8">
      <s id="b.ROM.1.8.1">Lomo' -lomo' -na, rala hanga' Yesus Kristus, aku' mpo'uli' tarima kasi hi Pue' -ku Pue' Alata'ala sabana koi' ompi'.</s>
      <s id="b.ROM.1.8.2">Apa' pepangala' -ni hi Pue' Yesus rapotompo'wiwi-mi hi humalili' dunia'.</s>
     </seg>
     <seg type="verse" id="b.ROM.1.9">
      <s id="b.ROM.1.9.1">Mobago-a hante nono mpu'u mpobago bago to nawai' -ka Alata'ala, mpoparata Kareba Lompe' to mpotompo'wiwi Ana' -na.</s>
      <s id="b.ROM.1.9.2">Pai' Alata'ala mpo'inca ihi' nono-ku, na'inca beiwa-a mpokahangai' oa' -koi hi rala posampaya-ku.</s>
     </seg>
     <seg type="verse" id="b.ROM.1.10">
      <s id="b.ROM.1.10.1">Kuposampayai oa' -koi ompi' pai' kuperapi' mpu'u hi Alata'ala bona ane da ma'aa-ala napalogai-a tilou mpencuai' -koi, ane napokono Alata'ala.</s>
     </seg>
     <seg type="verse" id="b.ROM.1.11">
      <s id="b.ROM.1.11.1">Doko' lia-a mpohirua' -kokoi, bona ma'ala kubagi-kokoi rasi' ngkai Inoha' Tomoroli' to mporohoi pepangala' -ni.</s>
     </seg>
     <seg type="verse" id="b.ROM.1.12">
      <s id="b.ROM.1.12.1">Patuju-ku, bona aku' wo'o terohoi ngkai pepangala' -ni, bona kita' momeroo-rohoi ngkanono hadua pai' hadua.</s>
     </seg>
     <seg type="verse" id="b.ROM.1.13">
      <s id="b.ROM.1.13.1">Ompi' -ompi', bona ni'inca: wori' ngkani-ama moliwo tilou mpencuai' -koi, aga ria oa' to mpolawa' -a.</s>
      <s id="b.ROM.1.13.2">Patuju-ku mpencuai' -koi toe, bona ria mpai' wua' bago-ku hi ngata-ni, hewa ria wo'o wua' bago-ku hi olo' tauna to bela-ra to Yahudi hi ngata-ngata ntani' -na.</s>
     </seg>
     <seg type="verse" id="b.ROM.1.14">
      <s id="b.ROM.1.14.1">Doko' kupencuai' -koi apa' ria inta-ku hi hawe'ea tauna, pai' ohea-ku mpobayari inta-ku toe, mpopalele-a Kareba Lompe' hi hawe'ea tauna, uma mpelihi ba to mo'oha' hi rala ngata ba to molompu, uma mpenara' ba to mosikola ba to uma-ra mosikola.</s>
     </seg>
     <seg type="verse" id="b.ROM.1.15">
      <s id="b.ROM.1.15.1">Toe-mi pai' doko' lia-a mpoparata Kareba Lompe' hi koi' wo'o to hi ngata Roma.</s>
     </seg>
     <seg type="verse" id="b.ROM.1.16">
      <s id="b.ROM.1.16.1">Uma kupoka'ea' ngkeni Kareba Lompe'.</s>
      <s id="b.ROM.1.16.2">Apa' Kareba Lompe' toe-mi baraka' Alata'ala to mpowai' kalompea' hi hawe'ea tauna to mepangala'.</s>
      <s id="b.ROM.1.16.3">Lomo' -na Kareba Lompe' raparata-raka to Yahudi, aga hewa too-toi raparata wo'o-miraka tauna to bela-ra to Yahudi.</s>
     </seg>
     <seg type="verse" id="b.ROM.1.17">
      <s id="b.ROM.1.17.1">Hi Kareba Lompe' toe, Alata'ala mpo'uli' -taka beiwa ohea jadi' monoa' hi poncilo-na.</s>
      <s id="b.ROM.1.17.2">Ohea-na toe muntu' ngkai pepangala' -ta hi Alata'ala-wadi, uma ria ohea ntani' -na.</s>
      <s id="b.ROM.1.17.3">Hewa to te'uki' hi Buku Tomoroli' owi: "Tauna to monoa' hi poncilo Alata'ala-le, hira' -mi tauna to mporata katuwua' to lompe' ngkai pepangala' -ra."</s>
     </seg>
     <seg type="verse" id="b.ROM.1.18">
      <s id="b.ROM.1.18.1">Ngkai suruga Alata'ala mpopohiloi roe-na mpokaroe hawe'ea manusia' to uma mengkoru hi Hi'a pai' to mpobabehi po'ingku to uma monoa'.</s>
      <s id="b.ROM.1.18.2">Ngkai po'ingku-ra to uma monoa' toe, manusia' mposapuaka tudui' to makono.</s>
     </seg>
     <seg type="verse" id="b.ROM.1.19">
      <s id="b.ROM.1.19.1">Apa' monoto hi hawe'ea manusia' kabeiwa-na Alata'ala, apa' Alata'ala moto-mi to mpakanoto-raka.</s>
     </seg>
     <seg type="verse" id="b.ROM.1.20">
      <s id="b.ROM.1.20.1">Apa' nau' uma tahiloi lence Alata'ala, ngkai lomo' kajadi' dunia' incana moto hi manusia' kabeiwa-na Alata'ala.</s>
      <s id="b.ROM.1.20.2">Ngkai hawe'ea to napajadi', tahilo kabohe tuwu' -na pai' tahilo wo'o baraka' -na to uma ria kahudua-na.</s>
      <s id="b.ROM.1.20.3">Jadi', uma ria manusia' to ma'ala mpo'uli': "Uma-kuna ku'incai!"</s>
     </seg>
     <seg type="verse" id="b.ROM.1.21">
      <s id="b.ROM.1.21.1">Ra'inca moto karia-na Alata'ala, tapi' uma-ra mpobila' -i hewa to masipato' hi Alata'ala, pai' uma ra'uli' tarima kasi hi Hi'a.</s>
      <s id="b.ROM.1.21.2">Wori' pekiri-ra to uma ria kalaua-na, alaa-na mobengi-mi nono-ra, uma-pi ra'incai tudui' to makono.</s>
     </seg>
     <seg type="verse" id="b.ROM.1.22">
      <s id="b.ROM.1.22.1">Ra'uli' pante-ra.</s>
      <s id="b.ROM.1.22.2">Ntaa' wojo-radi!</s>
     </seg>
     <seg type="verse" id="b.ROM.1.23">
      <s id="b.ROM.1.23.1">Oja' -ra mepue' hi Alata'ala to tuwu' liu-liu hante uma ria kabali' -na.</s>
      <s id="b.ROM.1.23.2">Mepue' -ra hi pinotau to rababehi ntuku' -ki lence manusia' to mate moto mpai'.</s>
      <s id="b.ROM.1.23.3">Mepue' -ra hi pinotau to molence mpodanci ba ule ba binata ntani' -na.</s>
     </seg>
     <seg type="verse" id="b.ROM.1.24">
      <s id="b.ROM.1.24.1">Jadi', apa' manusia' uma dota mepue' hi Alata'ala, toe pai' napelele' lau-ramo mpotuku' konoa nono-ra, bona mogau' dada'a-ra, alaa-na mpobabehi gau' to me'eai' lau-ramo hi himpau hira'.</s>
     </seg>
     <seg type="verse" id="b.ROM.1.25">
      <s id="b.ROM.1.25.1">Tudui' Alata'ala to makono rasapuaka, tudui' to boa' lau-di to rapangala'.</s>
      <s id="b.ROM.1.25.2">Oja' -ra mpopue' Topejadi', anu tuwu' to napajadi' Alata'ala, toe lau-di to rapue' pai' to rapengkorui.</s>
      <s id="b.ROM.1.25.3">Hiaa' kakoo-kono-na Topejadi' toe-idi-hawo to natao ta'une' duu' kahae-hae-na.</s>
      <s id="b.ROM.1.25.4">Amin!</s>
     </seg>
     <seg type="verse" id="b.ROM.1.26">
      <s id="b.ROM.1.26.1">Jadi', apa' oja' -ra mpopue' -ie, toe pai' napelele' lau-ramo mpotuku' kahinaa nono-ra to me'eai' toe.</s>
      <s id="b.ROM.1.26.2">Ntahawe' tobine-tobine uma-pi mogau' hewa gau' manusia' biasa.</s>
      <s id="b.ROM.1.26.3">Himpau tobine moto-ramo momepotobine.</s>
     </seg>
     <seg type="verse" id="b.ROM.1.27">
      <s id="b.ROM.1.27.1">Tomane wae wo'o-wadi-hawo: uma-ra mpotobine tobine, tapi' mpokahina hingka tomane-radi.</s>
      <s id="b.ROM.1.27.2">Tomane mpobabehi gau' to uma tumotoa hi hingka tomane-ra, pai' ka'omea-na mporata lau-ramo pehuku' to hintotoa hante gau' -ra to sala' toe.</s>
     </seg>
     <seg type="verse" id="b.ROM.1.28">
      <s id="b.ROM.1.28.1">Apa' oja' -ra mpangaku' Alata'ala hi rala pekiri-ra, toe pai' Alata'ala mpelele' pekiri-ra jadi' mogero, alaa-na mpobabehi-ra to uma taoa-na rababehi.</s>
     </seg>
     <seg type="verse" id="b.ROM.1.29">
      <s id="b.ROM.1.29.1">Wori' nyala jeko' pai' pekiri to uma monoa' hi rala nono-ra.</s>
      <s id="b.ROM.1.29.2">Jampa-ra, dada'a gau' -ra, mohingi', doko' mepatehi, motuda', mebagiu, mohuku',</s>
     </seg>
     <seg type="verse" id="b.ROM.1.30">
      <s id="b.ROM.1.30.1">metuntui' pai' mporuge' doo, mpokahuku' Alata'ala, sapa, molangko nono-ra, pai' mpope'une'.</s>
      <s id="b.ROM.1.30.2">Rapali' -pali' ohea-ra mpobabehi to dada'a.</s>
      <s id="b.ROM.1.30.3">Mposapuaka totu'a-ra.</s>
     </seg>
     <seg type="verse" id="b.ROM.1.31">
      <s id="b.ROM.1.31.1">Uma-ra monono, uma-ra mpo'ihii' tipa' -ra, uma ria ahi' -ra, uma ria petulungi-ra hi doo.</s>
     </seg>
     <seg type="verse" id="b.ROM.1.32">
      <s id="b.ROM.1.32.1">Ra'inca moto hawa' Alata'ala to mpo'uli' hema-hema to mogau' hewa toe masipato' rahuku' mate.</s>
      <s id="b.ROM.1.32.2">Aga nau' wae, rababehi oa' gau' to hewa toe, pai' rapokono lau-mi ane ria doo-ra to mpobabehi-e.</s>
     </seg>
    </div>
    <div type="chapter" id="b.ROM.2">
     <seg type="verse" id="b.ROM.2.2">
      <s id="b.ROM.2.2.1">Ta'inca moto-mi ompi', ane Alata'ala mpohuku' tauna to mogau' dada'a hewa toe, pobotuhi-na bate makono.</s>
      <s id="b.ROM.2.2.2">Aga uma ria huraa-ta mposalai' doo-ta, apa' ane tasalai' doo-ta, hibalia woto-ta moto-mi to tasalai' -e, bo hewa toe wo'o-wadi-hawo gau' -tae.</s>
      <s id="b.ROM.2.2.3">Jadi', uma mpu'u ria ohea-ta mpe'arai' sala' -ta.</s>
     </seg>
     <seg type="verse" id="b.ROM.2.3">
      <s id="b.ROM.2.3.1">Ane tababehi moto gau' to tasalai' -ki doo-ta, neo' ta'uli' ka'uma-na mpai' nahuku' -ta Alata'ala-e.</s>
     </seg>
     <seg type="verse" id="b.ROM.2.4">
      <s id="b.ROM.2.4.1">Lompe' nono-na Alata'ala, mosabara-i pai' moloe ahi' -na.</s>
      <s id="b.ROM.2.4.2">Aga neo' ta'uli' hi rala nono-ta: "Uma mingki' kubalii' gau' -ku."</s>
      <s id="b.ROM.2.4.3">Kiwoi-e' ompi': patuju kalompe' nono Alata'ala toe, bona ria loga-ta medea ngkai jeko' -ta-hana.</s>
     </seg>
     <seg type="verse" id="b.ROM.2.5">
      <s id="b.ROM.2.5.1">Jadi', ompi' -ompi', ane motu'a nono-ta, ane uma tabalii' gau' -ta, motomo mpai' huku' -ta hi Eo Kiama.</s>
      <s id="b.ROM.2.5.2">Nto'u Eo Kiama toe mpai', Alata'ala mpobotuhi omea hante kanoaa' -na, pai' nahuku' hawe'ea tauna to dada'a.</s>
     </seg>
     <seg type="verse" id="b.ROM.2.6">
      <s id="b.ROM.2.6.1">Nahiwili po'ingku butu dua tauna.</s>
     </seg>
     <seg type="verse" id="b.ROM.2.7">
      <s id="b.ROM.2.7.1">Ria tauna to tida mogau' lompe', apa' doko' mporata-ra pe'une', pebila' pai' katuwua' to uma ria ka'otia-na ngkai Alata'ala.</s>
      <s id="b.ROM.2.7.2">Hi tauna to hewa toe Alata'ala mpowai' katuwua' to lompe' duu' kahae-hae-na.</s>
     </seg>
     <seg type="verse" id="b.ROM.2.8">
      <s id="b.ROM.2.8.1">Aga ria wo'o tauna to mpenonoi woto-ra moto-wadi.</s>
      <s id="b.ROM.2.8.2">Oja' -ra mpotuku' konoa Alata'ala, mpotuku' konoa to dada'a lau-rada.</s>
      <s id="b.ROM.2.8.3">Hira' toe-mi to poko mporata roe pai' pehuku' Alata'ala-e.</s>
     </seg>
     <seg type="verse" id="b.ROM.2.9">
      <s id="b.ROM.2.9.1">Butu dua tauna to mpobabehi to dada'a, bate ntodohaka pai' mporata kasusaa' -ra, ntepu'u ngkai to Yahudi, rata-rata wo'o hi tauna to bela-ra to Yahudi.</s>
     </seg>
     <seg type="verse" id="b.ROM.2.10">
      <s id="b.ROM.2.10.1">Aga tauna to mpobabehi to lompe' mporata pe'une', pebila' hante kalompea' tuwu', lomo' -na hi to Yahudi, rata-rata wo'o hi to bela-ra to Yahudi.</s>
     </seg>
     <seg type="verse" id="b.ROM.2.11">
      <s id="b.ROM.2.11.1">Apa' Alata'ala uma mpelence tauna.</s>
     </seg>
     <seg type="verse" id="b.ROM.2.12">
      <s id="b.ROM.2.12.1">Tauna to uma mpo'incai Atura Pue', ane mpobabehi jeko' -ra, bate masala' -ra pai' masipato' ragaa' ngkai Alata'ala.</s>
      <s id="b.ROM.2.12.2">Alata'ala mpohuku' -ra sabana jeko' -ra, aga uma nahuku' -ra sabana petiboki-ra hi Atura Pue'.</s>
      <s id="b.ROM.2.12.3">Wae wo'o tauna to mpo'inca Atura Pue'.</s>
      <s id="b.ROM.2.12.4">Ane mpobabehi jeko' -ra, Alata'ala mpohuku' wo'o-ra-rawo, aga hira' toe nahuku' sabana petiboki-ra hi Atura Pue'.</s>
     </seg>
     <seg type="verse" id="b.ROM.2.13">
      <s id="b.ROM.2.13.1">Bela tauna to mpo'epe Atura Pue' to jadi' monoa' hi poncilo-na.</s>
      <s id="b.ROM.2.13.2">Tauna to mpotuku' Atura Pue', hira' -di to monoa' hi poncilo-na.</s>
     </seg>
     <seg type="verse" id="b.ROM.2.14">
      <s id="b.ROM.2.14.1">Tauna to bela-ra to Yahudi uma mpo'incai Atura Pue' to na'uki' Musa.</s>
      <s id="b.ROM.2.14.2">Tapi' pontu-na nono-ra moto mpotudui' -ra mpobabehi po'ingku to lompe', hewa po'ingku to te'uki' hi rala Atura Pue'.</s>
      <s id="b.ROM.2.14.3">Nau' uma ra'incai Atura Pue' to te'uki', nono-ra moto to jadi' hewa Atura Pue' hi hira'.</s>
     </seg>
     <seg type="verse" id="b.ROM.2.15">
      <s id="b.ROM.2.15.1">Ngkai po'ingku-ra toe, monoto-mi ta'inca karia-na parenta ngkai Atura Pue' te'uki' hi rala nono-ra.</s>
      <s id="b.ROM.2.15.2">Ngkai pekiri-ra wo'o ta'inca karia-na atura hi rala nono-ra, apa' ra'uli' hi rala nono-ra: "Sala' kehi toe," ba ra'uli' "Lompe' kehi toe."</s>
     </seg>
     <seg type="verse" id="b.ROM.2.16">
      <s id="b.ROM.2.16.1">Jadi', bate hewa toe-mi mpai' to jadi' hi Eo Kiama.</s>
      <s id="b.ROM.2.16.2">Nto'u toe mpai', Alata'ala mpowai' kuasa hi Yesus Kristus bona mpohurai pai' mpobotuhi hawe'ea ihi' nono manusia' to tewunii'.</s>
      <s id="b.ROM.2.16.3">Toe-mi ihi' Kareba Lompe' to kukeni-e.</s>
     </seg>
     <seg type="verse" id="b.ROM.2.17">
      <s id="b.ROM.2.17.1">Jadi', kakaliliua-na ompi', beiwa-mi ane kita' to Yahudi-e?</s>
      <s id="b.ROM.2.17.2">Ha ria-ta to molangko nono-ta apa' ta'uli' ria posidaia' -ta hante Alata'ala?</s>
      <s id="b.ROM.2.17.3">Ha ria-ta to mpo'uli' kanatarima-ta mpai' Alata'ala sabana petuku' -ta hi Atura Pue' to naparata Musa?</s>
     </seg>
     <seg type="verse" id="b.ROM.2.18">
      <s id="b.ROM.2.18.1">Kita' to Yahudi, ta'inca konoa Pue' pai' ta'inca mpoposisala napa to lompe' pai' napa to dada'a, apa' tarata tudui' ngkai Atura Pue'.</s>
     </seg>
     <seg type="verse" id="b.ROM.2.20">
      <s id="b.ROM.2.20.1">Ta'uli', kita' to pante mpotete' tauna to uma mpo'incai Alata'ala, kita' to ma'ala mponotohi-ra to hi rala kabengia-na-pidi pai' to ko'ia mpo'incai tudui' to makono.</s>
      <s id="b.ROM.2.20.2">Apa' hi kita' to Yahudi kariaa-na poko pe'inca pai' tudui' to makono to te'uki' hi rala Atura Pue'.</s>
     </seg>
     <seg type="verse" id="b.ROM.2.21">
      <s id="b.ROM.2.21.1">Jadi', kita' mpotudui' tau ntani' -na.</s>
      <s id="b.ROM.2.21.2">Hiaa' napa-di pai' uma tatudui' woto-ta moto-e!</s>
      <s id="b.ROM.2.21.3">Tatudui' doo bona neo' manako.</s>
      <s id="b.ROM.2.21.4">Hiaa' beiwa-mi ane manako moto-tae!</s>
     </seg>
     <seg type="verse" id="b.ROM.2.22">
      <s id="b.ROM.2.22.1">Ta'uli' -ki doo neo' mobualo', beiwa ane mobualo' moto-ta!</s>
      <s id="b.ROM.2.22.2">Ta'uli' uma-ta mepue' hi pinotau.</s>
      <s id="b.ROM.2.22.3">Ane bongko wae-di, napa pai' ria moto-ta to mponongko' rewa ngkai rala tomi pontu'ua pinotau toe-e!</s>
     </seg>
     <seg type="verse" id="b.ROM.2.23">
      <s id="b.ROM.2.23.1">Bohe rahi nono-ta ompi', apa' ria-tana Atura Pue' to naparata-taka Musa owi.</s>
      <s id="b.ROM.2.23.2">Hiaa' napa-mi kalaua-na ane taruge' lau-imi Alata'ala hi ka'uma-na tatuku' hawa' -na!</s>
     </seg>
     <seg type="verse" id="b.ROM.2.24">
      <s id="b.ROM.2.24.1">Ria te'uki' hi rala Buku Tomoroli' owi to mpo'uli' hewa toi: "Ngkai kada'a kehi-ni koi' to Yahudi, alaa-na tauna to bela-ra to Yahudi mporuge' hanga' Alata'ala lau-ramo."</s>
     </seg>
     <seg type="verse" id="b.ROM.2.25">
      <s id="b.ROM.2.25.1">Kita' to Yahudi mpo'uli' ria kalaua-na ada petini' -ta ntuku' Atura Pue'.</s>
      <s id="b.ROM.2.25.2">Pai' ria mpu'u kalaua-na karatini' -ta toe, asala tatuku' mpu'u wa Atura Pue'.</s>
      <s id="b.ROM.2.25.3">Aga ane tatiboki Atura Pue', uma ntoto ria kalaua-ta ratini'.</s>
     </seg>
     <seg type="verse" id="b.ROM.2.26">
      <s id="b.ROM.2.26.1">Ane tauna to bela-ra to Yahudi, uma-ra ratini' ntuku' Atura Pue'.</s>
      <s id="b.ROM.2.26.2">Aga ane monoa' po'ingku-ra hewa po'ingku to ratuntu' hi rala Atura Pue', bate natarima moto-ra mpai' Alata'ala hibalia hante tauna to tetini' ntuku' Atura Pue'.</s>
     </seg>
     <seg type="verse" id="b.ROM.2.27">
      <s id="b.ROM.2.27.1">Ane hewa toe, ka'omea-na mpai' po'ingku-ra tauna to bela-ra to Yahudi toe mpopohiloi kamasala' -ta kita' to Yahudi.</s>
      <s id="b.ROM.2.27.2">Apa' kita', ria-taka Atura Pue' to te'uki', pai' ratini' wo'o-ta ntuku' Atura Pue' toe, hiaa' tatiboki lau-mi hawa' Pue'.</s>
      <s id="b.ROM.2.27.3">Hira', uma-ra ratini', aga hira' lau-di to mpotuku' hawa' Pue'.</s>
     </seg>
     <seg type="verse" id="b.ROM.2.28">
      <s id="b.ROM.2.28.1">To Yahudi to jadi' ntodea Alata'ala mpu'u, bela tauna to jadi' to Yahudi ngkai kaputu-ra, bela wo'o to ratini' wotoloka' -ra-wadi.</s>
     </seg>
     <seg type="verse" id="b.ROM.2.29">
      <s id="b.ROM.2.29.1">To Yahudi to jadi' ntodea Alata'ala mpu'u-le, tauna to jadi' to Yahudi hi rala nono-ra, pai' to ratini' hi rala nono-ra.</s>
      <s id="b.ROM.2.29.2">Batua-na, pobago Inoha' Tomoroli' hi rala nono-ra mpopajadi' -ra ntodea Alata'ala, uma-ra jadi' ntodea Alata'ala hi kampotuku' -ra atura-atura to te'uki'.</s>
      <s id="b.ROM.2.29.3">Tauna to hewa toe-mi to na'une' Alata'ala.</s>
      <s id="b.ROM.2.29.4">Nau' manusia' uma mpo'une' -ra, aga Alata'ala bate mpo'une' -ra.</s>
     </seg>
    </div>
    <div type="chapter" id="b.ROM.3">
     <seg type="verse" id="b.ROM.3.1">
      <s id="b.ROM.3.1.1">To Yahudi pai' to bela to Yahudi hibalia-wadi, masala' omea-ramo hi poncilo Alata'ala.</s>
      <s id="b.ROM.3.1.2">Aga neo' ta'uli' hewa toi, uma melabi kamarasi' -ra to Yahudi ngkai tau ntani' -na, pai' uma ria kalaua-na ada petini' -ra.</s>
     </seg>
     <seg type="verse" id="b.ROM.3.2">
      <s id="b.ROM.3.2.1">Ria moto rasi' -ra, pai' wori' moto kalaua-na!</s>
      <s id="b.ROM.3.2.2">Lomo' -na, apa' Alata'ala mpowai' Lolita-na hi to Yahudi owi.</s>
     </seg>
     <seg type="verse" id="b.ROM.3.3">
      <s id="b.ROM.3.3.1">To Yahudi to hantongo' uma tida mepangala' hi Alata'ala.</s>
      <s id="b.ROM.3.3.2">Aga nau' wae, Alata'ala bate tida mpo'ihii' tipa' -na.</s>
     </seg>
     <seg type="verse" id="b.ROM.3.4">
      <s id="b.ROM.3.4.1">Nau' hawe'ea manusia' moboa', bate makono lolita Alata'ala.</s>
      <s id="b.ROM.3.4.2">Hewa to na'uli' Magau' Daud owi: O Pue', bate makono mpu'u lolita-nu.</s>
      <s id="b.ROM.3.4.3">Nau' ba hema-hema to mposalai' -ko, bate kana rapangaku' kamonoa' -nu."</s>
     </seg>
     <seg type="verse" id="b.ROM.3.5">
      <s id="b.ROM.3.5.1">Jadi', ngkai po'ingku manusia' to uma monoa', lonto' -mi kamonoa' -na Alata'ala.</s>
      <s id="b.ROM.3.5.2">Aga neo' ta'uli' hewa toi: "Ane wae-di, ane Alata'ala mpohuku' manusia' to dada'a, uma-i monoa'."</s>
      <s id="b.ROM.3.5.3">Ria mpu'u manusia' to mpo'uli' hewa toe,</s>
     </seg>
     <seg type="verse" id="b.ROM.3.6">
      <s id="b.ROM.3.6.1">tapi' pekiri-ra toe bate uma makono.</s>
      <s id="b.ROM.3.6.2">Apa' ane ke uma-i monoa' Alata'ala, ke uma-i ma'ala mpohurai kara-kara hawe'ea manusia' hi Eo Kiama.</s>
     </seg>
     <seg type="verse" id="b.ROM.3.7">
      <s id="b.ROM.3.7.1">Jadi', meka' ba ria to mpo'uli' hewa toi: "Ane bongko ngkai po'ingku-ta to bengku' pai' alaa-na lonto' lau-mi kamonoa' -na Alata'ala pai' -i ra'une' -e, ha napa pai' nahuku' -ta sabana jeko' -tae?"</s>
     </seg>
     <seg type="verse" id="b.ROM.3.8">
      <s id="b.ROM.3.8.1">Ane hewa toe-di, ma'ala lau-mi ta'uli' hewa toi: "Agina tababehi lau po'ingku to dada'a bona mehuwu to lompe'."</s>
      <s id="b.ROM.3.8.2">Ria-midi tauna to mpobalihi-a, ra'uli' ria-a mololita hewa toe.</s>
      <s id="b.ROM.3.8.3">Tauna to hewa toe, masipato' lia-ra nahuku' Alata'ala.</s>
     </seg>
     <seg type="verse" id="b.ROM.3.9">
      <s id="b.ROM.3.9.1">Jadi' lolita powoe-na hewa toi: kita' to Yahudi uma meliu kalompe' -ta ngkai tau ntani' -na.</s>
      <s id="b.ROM.3.9.2">Apa' hewa to ku'uli' we'i, hawe'ea manusia' bate masala' apa' topojeko' omea-ta, lompe' to Yahudi lompe' tau ntani' -na.</s>
     </seg>
     <seg type="verse" id="b.ROM.3.10">
      <s id="b.ROM.3.10.1">Hewa to te'uki' hi rala Buku Tomoroli' owi: Uma ria tauna to monoa', nau' haduaa uma ria.</s>
     </seg>
     <seg type="verse" id="b.ROM.3.11">
      <s id="b.ROM.3.11.1">Uma ria to monoto nono-ra, Uma ria to mpopali' Alata'ala.</s>
     </seg>
     <seg type="verse" id="b.ROM.3.12">
      <s id="b.ROM.3.12.1">Hawe'ea tauna mengkawulaa-mi ngkai Alata'ala, Uma-pi mokalaua tuwu' -ra.</s>
      <s id="b.ROM.3.12.2">Uma hema to lompe' gau' -ra, nau' haduaa uma ria."</s>
     </seg>
     <seg type="verse" id="b.ROM.3.13">
      <s id="b.ROM.3.13.1">"Babo' pai' me'eai' lolita-ra, Lolita mpebagiu mehupa' hi wiwi-ra."</s>
      <s id="b.ROM.3.13.2">Lolita-ra mpopedahi nono doo hewa petilo' dalimoo'."</s>
     </seg>
     <seg type="verse" id="b.ROM.3.14">
      <s id="b.ROM.3.14.1">"Lolita-ra paka' peruge' pai' petipo' -damo."</s>
     </seg>
     <seg type="verse" id="b.ROM.3.15">
      <s id="b.ROM.3.15.1">"Ngasa' oa' -ra doko' mpopatehi doo.</s>
     </seg>
     <seg type="verse" id="b.ROM.3.16">
      <s id="b.ROM.3.16.1">Hiapa-apa kahiloua-ra, mpokeni-ra kada'aa pai' kaparia-wadi.</s>
     </seg>
     <seg type="verse" id="b.ROM.3.17">
      <s id="b.ROM.3.17.1">Oja' -ra mpopali' kahintuwuaa'."</s>
     </seg>
     <seg type="verse" id="b.ROM.3.18">
      <s id="b.ROM.3.18.1">"Uma ntoto ra'incai mengkoru hi Alata'ala."</s>
     </seg>
     <seg type="verse" id="b.ROM.3.19">
      <s id="b.ROM.3.19.1">Ngkai lolita Atura Pue' toe, ta'inca ka'uma-na ria manusia' to monoa'.</s>
      <s id="b.ROM.3.19.2">Pai' monoto-mi ta'inca, hawe'ea to te'uki' hi Buku Atura Pue', bate mpobelahi to Yahudi to rapowaii' Atura Pue' toe.</s>
      <s id="b.ROM.3.19.3">Jadi', uma ria tauna to ma'ala mpo'uli': "Aku', monoa' -a-kuna!"</s>
      <s id="b.ROM.3.19.4">Hawe'ea manusia' bate masala' hi poncilo Alata'ala.</s>
     </seg>
     <seg type="verse" id="b.ROM.3.20">
      <s id="b.ROM.3.20.1">Uma ria haduaa to monoa' hi poncilo Alata'ala ngkai kampotuku' -ra Atura Pue'.</s>
      <s id="b.ROM.3.20.2">Apa' ngkai Atura Pue' toe-di, ta'inca lau-mi kamojeko' -ta.</s>
     </seg>
     <seg type="verse" id="b.ROM.3.21">
      <s id="b.ROM.3.21.1">Tapi' tempo toi, Alata'ala mpopehuwu-mitaka beiwa ohea-na manusia' ma'ala jadi' monoa' hi poncilo-na.</s>
      <s id="b.ROM.3.21.2">Hi rala Buku Atura Pue' pai' sura nabi-nabi owi telowa ami' -mi beiwa ohea-na Alata'ala mpomonoa' -ta.</s>
      <s id="b.ROM.3.21.3">Aga uma-ta jadi' monoa' hi poncilo Alata'ala ngkai kampotuku' -ta Atura Pue'.</s>
     </seg>
     <seg type="verse" id="b.ROM.3.22">
      <s id="b.ROM.3.22.1">Alata'ala mpomonoa' -ta hi poncilo-na ane mepangala' -ta hi Yesus Kristus.</s>
      <s id="b.ROM.3.22.2">Toe nababehi hi hawe'ea tauna to mepangala', uma napelence kato'apa-ra.</s>
     </seg>
     <seg type="verse" id="b.ROM.3.23">
      <s id="b.ROM.3.23.1">Apa' mojeko' omea-tamo, pai' uma-ta natao mporata bagia hi rala kabohe tuwu' -na Alata'ala.</s>
     </seg>
     <seg type="verse" id="b.ROM.3.24">
      <s id="b.ROM.3.24.1">Aga nabahaka-tamo ngkai huku' jeko' -ta toe, pai' na'uli' kamonoa' -ta hi poncilo-na sabana petolo' Kristus Yesus.</s>
      <s id="b.ROM.3.24.2">Hawe'ea toe, pewai' mara Alata'ala hi kita' ngkai kabula rala-na.</s>
     </seg>
     <seg type="verse" id="b.ROM.3.25">
      <s id="b.ROM.3.25.1">Ntuku' hawa' Alata'ala, Yesus rapatehi pai' raa' -na rabowo.</s>
      <s id="b.ROM.3.25.2">Alata'ala mpobabehi hewa toe, bona Yesus rahuku' mpohompo' jeko' manusia', bona na'ampungi jeko' -ta ane mepangala' -ta hi Yesus.</s>
      <s id="b.ROM.3.25.3">Kako'ia-na Yesus mate, Alata'ala uma mpohuku' jeko' manusia'.</s>
      <s id="b.ROM.3.25.4">Napelele' ulu jeko' manusia', apa' ngkai posabara-na.</s>
      <s id="b.ROM.3.25.5">Aga ane uma oa' -i mpohuku' jeko', uma-i monoa'.</s>
      <s id="b.ROM.3.25.6">Jadi', hante kamate-na Yesus, Alata'ala mpopohiloi mpu'u-mi kamonoa' -na.</s>
     </seg>
     <seg type="verse" id="b.ROM.3.26">
      <s id="b.ROM.3.26.1">Hante kamate-na Yesus toe, incana-mi kamonoa' -na Alata'ala mpohuku' jeko', pai' ma'ala moto-i mpo'uli' kamonoa' -ra tauna topojeko' to mepangala' hi Yesus.</s>
     </seg>
     <seg type="verse" id="b.ROM.3.27">
      <s id="b.ROM.3.27.1">Jadi', uma-pi ria ohea-ta mpomolangko nono-ta.</s>
      <s id="b.ROM.3.27.2">Apa' Alata'ala uma mpotarima-ta ngkai po'ingku-ta to lompe'.</s>
      <s id="b.ROM.3.27.3">Natarima-tale, ngkai pepangala' -ta hi Pue' Yesus.</s>
     </seg>
     <seg type="verse" id="b.ROM.3.28">
      <s id="b.ROM.3.28.1">Apa' toi-mi poko lolita-ku: kita' jadi' monoa' hi poncilo Alata'ala ngkai pepangala' -ta, bela ngkai po'ingku-ta to lompe' mpotuku' Atura Pue'.</s>
     </seg>
     <seg type="verse" id="b.ROM.3.29">
      <s id="b.ROM.3.29.1">Apa' uma muntu' to Yahudi to napoka'ahi' Alata'ala.</s>
      <s id="b.ROM.3.29.2">Napoka'ahi' wo'o tauna to bela-ra to Yahudi.</s>
     </seg>
     <seg type="verse" id="b.ROM.3.30">
      <s id="b.ROM.3.30.1">Apa' hadua-na-wadi Alata'ala, pai' Hi'a to mpomonoa' to Yahudi ngkai pepangala' -ra, pai' Hi'a wo'o to mpomonoa' tauna to bela-ra to Yahudi, ngkai pepangala' -ra wo'o-wadi.</s>
     </seg>
     <seg type="verse" id="b.ROM.3.31">
      <s id="b.ROM.3.31.1">Jadi', Alata'ala mpo'uli' kamonoa' -ta hi poncilo-na ngkai pepangala' -ta-wadi.</s>
      <s id="b.ROM.3.31.2">Aga neo' ta'uli' hewa toi: tatadi-mi Atura Pue'.</s>
      <s id="b.ROM.3.31.3">Neo'!</s>
      <s id="b.ROM.3.31.4">Ngkai pepangala' -ta toe, tapomobohe-mi Atura Pue'.</s>
     </seg>
    </div>
    <div type="chapter" id="b.ROM.4">
     <seg type="verse" id="b.ROM.4.1">
      <s id="b.ROM.4.1.1">Jadi', wae lau ta'ala' tapotonco-imi Abraham, ntu'a-ta owi.</s>
      <s id="b.ROM.4.1.2">Beiwa ohea-na Abraham jadi' monoa' hi poncilo Alata'ala?</s>
     </seg>
     <seg type="verse" id="b.ROM.4.2">
      <s id="b.ROM.4.2.1">Ane rapa' -na Abraham jadi' monoa' hi poncilo Alata'ala sabana po'ingku-na to lompe', ma'ala napomolangko nono-na.</s>
      <s id="b.ROM.4.2.2">Aga uma-hawo ria huraa-na Abraham mpomolangko nono-na hi nyanyoa Alata'ala.</s>
     </seg>
     <seg type="verse" id="b.ROM.4.3">
      <s id="b.ROM.4.3.1">Apa' ria te'uki' hi Buku Tomoroli' to mpotompo'wiwi Abraham hewa toi: "Abraham mpopangala' Alata'ala, pai' ngkai pepangala' -na toe Alata'ala mpo'uli' kamonoa' -na hi poncilo-na."</s>
     </seg>
     <seg type="verse" id="b.ROM.4.4">
      <s id="b.ROM.4.4.1">Ane rapa' -na tauna to mobago ngkoni' gaji', bate ma'ala-i mpesingarai' gaji' -na.</s>
      <s id="b.ROM.4.4.2">Gaji' -na toe bela pewai' mara, bate anu-na mpu'u-mi-hawo.</s>
     </seg>
     <seg type="verse" id="b.ROM.4.5">
      <s id="b.ROM.4.5.1">Tapi' posidaia' -ta hante Alata'ala uma hewa tetu.</s>
      <s id="b.ROM.4.5.2">Apa' uma-hawo ngkai po'ingku-ta pai' alaa-na natarima-ta Alata'ala.</s>
      <s id="b.ROM.4.5.3">Ane mepangala' -ta hi Alata'ala, nau' masala' -ta, na'uli' kamonoa' -ta hi poncilo-na ngkai pepangala' -ta hi Hi'a.</s>
     </seg>
     <seg type="verse" id="b.ROM.4.6">
      <s id="b.ROM.4.6.1">Tudui' toi hibalia hante lolita Magau' Daud owi.</s>
      <s id="b.ROM.4.6.2">Apa' Daud mpo'uli' kamarasi' -ra tauna to natarima Alata'ala hewa tauna to monoa', aga bela ngkai po'ingku-ra.</s>
     </seg>
     <seg type="verse" id="b.ROM.4.7">
      <s id="b.ROM.4.7.1">Na'uli' hewa toi: Marasi' tauna to te'ampungi sala' -ra, pai' to tetawuhi-mi jeko' -ra.</s>
     </seg>
     <seg type="verse" id="b.ROM.4.8">
      <s id="b.ROM.4.8.1">Marasi' mpu'u-ra, apa' Pue' Ala uma-pi mpotuntu' jeko' -ra."</s>
     </seg>
     <seg type="verse" id="b.ROM.4.9">
      <s id="b.ROM.4.9.1">Rasi' to na'uli' Daud toe we'i, uma muntu' hi tauna to ratini' ntuku' atura agama Yahudi, tapi' hi tauna to uma ratini' wo'o.</s>
      <s id="b.ROM.4.9.2">Apa' hewa to oti-mi ku'uli' we'i, Alata'ala mpo'uli' kamonoa' -na Abraham ngkai pepangala' -na-wadi.</s>
     </seg>
     <seg type="verse" id="b.ROM.4.10">
      <s id="b.ROM.4.10.1">Ha nto'uma-i Abraham jadi' monoa' hi poncilo Alata'ala?</s>
      <s id="b.ROM.4.10.2">Ka'oti-na ratini' ba kako'ia-na ratini' -di?</s>
      <s id="b.ROM.4.10.3">Ane tabasa tutura-na, monoto-mi tahilo: Abraham jadi' monoa' hi poncilo Alata'ala kako'ia-na ratini'.</s>
     </seg>
     <seg type="verse" id="b.ROM.4.11">
      <s id="b.ROM.4.11.1">Ratini' ngkabokoa' -i-damo-hawo, pai' karatini' -na toe jadi' tanda kamonoa' -na hi poncilo Alata'ala.</s>
      <s id="b.ROM.4.11.2">Jadi', monoto-mi tahilo: Abraham jadi' monoa' hi poncilo Alata'ala ngkai pepangala' -na kako'ia-na ratini'.</s>
      <s id="b.ROM.4.11.3">Toe pai' ma'ala-mi ta'uli', Abraham toe tapotuama omea.</s>
      <s id="b.ROM.4.11.4">Abraham rapotuama tauna to bela-ra to Yahudi to mepangala' hi Yesus, apa' nau' uma-ra ratini' ntuku' Atura Pue', bate jadi' monoa' -ramo hi poncilo Alata'ala sabana pepangala' -ra, hibalia hante Abraham.</s>
     </seg>
     <seg type="verse" id="b.ROM.4.12">
      <s id="b.ROM.4.12.1">Wae wo'o Abraham rapotuama to Yahudi, apa' hi'a to rapotonco hawe'ea to Yahudi to ratini' pai' to mepangala' hi Alata'ala hibalia hante Abraham kako'ia-na ratini'.</s>
     </seg>
     <seg type="verse" id="b.ROM.4.13">
      <s id="b.ROM.4.13.1">Owi Alata'ala mojanci hi Abraham pai' hi muli-na kanawai' -ra mpai' dunia'.</s>
      <s id="b.ROM.4.13.2">Patuju-na Alata'ala bona Abraham pai' muli-na mporata napa to najanci toe apa' mepangala' -ra, pai' ngkai pepangala' -ra toe hira' jadi' monoa' hi poncilo-na.</s>
      <s id="b.ROM.4.13.3">Bela tauna to mpotuku' Atura Pue' to mporata napa to najanci Alata'ala.</s>
     </seg>
     <seg type="verse" id="b.ROM.4.14">
      <s id="b.ROM.4.14.1">Apa' ane rapa' -na tauna to mpotuku' Atura Pue' mporata janci-na, batua-na pepangala' -ta hi Alata'ala uma ntoto ria tuju-na, pai' janci Alata'ala uma mpai' madupa'.</s>
     </seg>
     <seg type="verse" id="b.ROM.4.15">
      <s id="b.ROM.4.15.1">Apa' roe Alata'ala lau-di to tarata ngkai Atura Pue', apa' mpotiboki-ta Atura-na toe.</s>
      <s id="b.ROM.4.15.2">Ane ke Alata'ala uma mpowai' -ta Atura-na, ke uma-ta masala' mpotiboki Atura-na toe.</s>
     </seg>
     <seg type="verse" id="b.ROM.4.16">
      <s id="b.ROM.4.16.1">Jadi', Alata'ala mpo'uli' kamonoa' -ta hi poncilo-na muntu' ngkai pepangala' -ta, bona napa to najanci Alata'ala toe tatarima hewa pewai' mara, bona hawe'ea muli Abraham bate mporata napa to najanci Alata'ala.</s>
      <s id="b.ROM.4.16.2">Janci Alata'ala toe, uma muntu' bagia to Yahudi to mpo'inca Atura Pue'.</s>
      <s id="b.ROM.4.16.3">Janci Alata'ala toe, bate bagia hema-hema to mepangala' hi Alata'ala hewa Abraham.</s>
      <s id="b.ROM.4.16.4">Apa' Abraham jadi' tuama-ta omea.</s>
     </seg>
     <seg type="verse" id="b.ROM.4.17">
      <s id="b.ROM.4.17.1">Ria lolita Alata'ala hi Abraham to mpo'uli' hewa toi: "Kupajadi' -moko tuama wori' tauna hi humalili' dunia'."</s>
      <s id="b.ROM.4.17.2">Hi poncilo Alata'ala, Abraham jadi' tuama-ta omea, apa' mepangala' -i hi Alata'ala to mpotuwu' nculii' tomate, mepangala' -i hi Alata'ala to mpohowa' lolita-na mpokahangai' napa to ko'ia ria, alaa-na ria mpu'u-mi.</s>
     </seg>
     <seg type="verse" id="b.ROM.4.18">
      <s id="b.ROM.4.18.1">Nau' uma-pi ria poncarumakaa-na Abraham mo'anai', bate mepangala' pai' ncarumaka Alata'ala oa' -i.</s>
      <s id="b.ROM.4.18.2">Napangala' janci-na Alata'ala to mpo'uli': kahi'a-na mpai' jadi' tuama wori' tauna hi humalili' dunia'.</s>
      <s id="b.ROM.4.18.3">Apa' kako'ia-na Abraham mo'anai', Alata'ala mpo'uli' -ki hewa toi: "Muli-nu mpai' hewa betue' hi langi' kawori' -ra."</s>
     </seg>
     <seg type="verse" id="b.ROM.4.19">
      <s id="b.ROM.4.19.1">Hiaa' nto'u toe, umuru-na Abraham mohu' ha'atu mpae-mi, woto-na hewa to mate-mi, apa' tu'a-imi.</s>
      <s id="b.ROM.4.19.2">Wae wo'o Sara tobine-na, woto-na hewa to mate wo'o-hawo apa' lalo-i.</s>
      <s id="b.ROM.4.19.3">Na'inca moto hawe'ea toe.</s>
      <s id="b.ROM.4.19.4">Aga nau' wae, uma mere' pepangala' -na.</s>
     </seg>
     <seg type="verse" id="b.ROM.4.20">
      <s id="b.ROM.4.20.1">Uma morara' nono-na hi pojanci Alata'ala.</s>
      <s id="b.ROM.4.20.2">Bate mepangala' oa' -i, pai' pepangala' -na toe mporohoi nono-na.</s>
      <s id="b.ROM.4.20.3">Toe pai' Abraham mpo'uli' tarima kasi ami' -mi hi Alata'ala,</s>
     </seg>
     <seg type="verse" id="b.ROM.4.21">
      <s id="b.ROM.4.21.1">apa' naparasaya kamobaraka' -na Alata'ala mpopadupa' janci-na.</s>
     </seg>
     <seg type="verse" id="b.ROM.4.22">
      <s id="b.ROM.4.22.1">Ngkai pepangala' -na toe-mi, pai' ria to te'uki' hi Buku Tomoroli' owi to mpo'uli': "Alata'ala mpo'uli' kamonoa' -na Abraham hi poncilo-na."</s>
     </seg>
     <seg type="verse" id="b.ROM.4.23">
      <s id="b.ROM.4.23.1">To te'uki' toe uma muntu' bagia-na Abraham-wadi.</s>
     </seg>
     <seg type="verse" id="b.ROM.4.24">
      <s id="b.ROM.4.24.1">To te'uki' toe bate bagia-ta omea.</s>
      <s id="b.ROM.4.24.2">Kita' toi, natarima wo'o-tamo-tawo Alata'ala, na'uli' kamonoa' -ta hi poncilo-na, apa' mepangala' -ta hi Alata'ala to mpopotuwu' nculii' Pue' -ta, Pue' Yesus.</s>
     </seg>
     <seg type="verse" id="b.ROM.4.25">
      <s id="b.ROM.4.25.1">Yesus toe mpewai' woto-na rapatehi bona mpotolo' sala' -ta.</s>
      <s id="b.ROM.4.25.2">Pai' oti toe Alata'ala mpotuwu' nculii' -i bona kita' jadi' monoa' hi poncilo-na.</s>
     </seg>
    </div>
    <div type="chapter" id="b.ROM.5">
     <seg type="verse" id="b.ROM.5.1">
      <s id="b.ROM.5.1.1">Jadi', apa' lawi' monoa' -tamo hi poncilo Alata'ala ngkai pepangala' -tae, lompe' -mi posidai' -ta hante Alata'ala sabana Pue' -ta Yesus Kristus.</s>
     </seg>
     <seg type="verse" id="b.ROM.5.2">
      <s id="b.ROM.5.2.1">Apa' petauntongoi' -na Yesus Kristus toe mpopohintuwu' -ta hante Alata'ala sabana pepangala' -ta, bona tarasai kabula rala-na Alata'ala to tarata-mi toe-e lau.</s>
      <s id="b.ROM.5.2.2">Pai' goe' nono-ta, apa' moroho poncarumakaa-ta kamporata-ta mpai' bagia hi rala kabohe tuwu' -na Alata'ala.</s>
     </seg>
     <seg type="verse" id="b.ROM.5.3">
      <s id="b.ROM.5.3.1">Pai' uma muntu' toe, goe' wo'o nono-ta hi rala kaparia to mporumpa' -ta.</s>
      <s id="b.ROM.5.3.2">Apa' ta'inca, ngkai kaparia toe kita' jadi' ntaha.</s>
     </seg>
     <seg type="verse" id="b.ROM.5.4">
      <s id="b.ROM.5.4.1">Pai' ane jadi' ntaha-ta-damo, ma'ala-ta mpodagi pesori, duu' -na Alata'ala mpokono po'ingku-ta.</s>
      <s id="b.ROM.5.4.2">Pai' ane ta'inca kanapokono-na Alata'ala po'ingku-ta, bate kamoroo-rohoa-mi poncarumakaa-ta hi Alata'ala.</s>
     </seg>
     <seg type="verse" id="b.ROM.5.5">
      <s id="b.ROM.5.5.1">Pai' ane ncarumaka Alata'ala-ta-damo, uma-ta mpai' hala'ulu.</s>
      <s id="b.ROM.5.5.2">Napadupa' hawe'ea janci-na hi kita'.</s>
      <s id="b.ROM.5.5.3">Ta'inca toe, apa' tarasai ahi' Alata'ala hi rala nono-ta ngkai pobago-na Inoha' Tomoroli' to nawai' -taka.</s>
     </seg>
     <seg type="verse" id="b.ROM.5.6">
      <s id="b.ROM.5.6.1">Hewa toi-mi ahi' Alata'ala hi kita': hi tempo to napakatantu Alata'ala, nto'u-na uma ria karohoa-ta mpotulungi woto-ta moto, nto'u toe-mi Kristus mate mposampei-ta.</s>
      <s id="b.ROM.5.6.2">Hiaa' bo nto'u toe, molaa-ta ngkai Alata'ala.</s>
     </seg>
     <seg type="verse" id="b.ROM.5.7">
      <s id="b.ROM.5.7.1">Hi gau' manusia', molaka tarua' tauna to dota mate mposampei doo-na to uma masala'.</s>
      <s id="b.ROM.5.7.2">Ane doo-na toe tauna to lompe' lia nono-na, meka' ria moto nte hadua to daho' mate mposampei-i.</s>
     </seg>
     <seg type="verse" id="b.ROM.5.8">
      <s id="b.ROM.5.8.1">Aga uma hewa toe ahi' Alata'ala.</s>
      <s id="b.ROM.5.8.2">Alata'ala mpopehuwu ahi' -na hi kita' nto'u-ta mojeko' -pidi.</s>
      <s id="b.ROM.5.8.3">Apa' bula-ta mojeko' -pidi, Kristus mate mposampei-ta.</s>
     </seg>
     <seg type="verse" id="b.ROM.5.9">
      <s id="b.ROM.5.9.1">Jadi' toe-e, monoa' -tamo hi poncilo Alata'ala sabana raa' Yesus to mate mpohompo' jeko' -ta.</s>
      <s id="b.ROM.5.9.2">Toe pai' monoto tena ta'inca katebahaka-ta mpai' ngkai roe Alata'ala hi Eo Kiama sabana petauntongoi' -na Yesus toe.</s>
     </seg>
     <seg type="verse" id="b.ROM.5.10">
      <s id="b.ROM.5.10.1">Ri'ulu, bula-ta mosisala-pidi hante Alata'ala, nahubui Ana' -na mate mposampei-ta, alaa-na hintuwu' -tamo hante Alata'ala.</s>
      <s id="b.ROM.5.10.2">Jadi', hewa toe lau hintuwu' -tamo hante Alata'ala, pai' Yesus tuwu' liu-liu dohe-ta.</s>
      <s id="b.ROM.5.10.3">Toe pai' hangkedi' kanoto-na katebahaka-ta mpai' ngkai roe Alata'ala hi Eo Kiama.</s>
     </seg>
     <seg type="verse" id="b.ROM.5.11">
      <s id="b.ROM.5.11.1">Pai' uma muntu' toe, goe' nono-ta mpokagoe' posidaia' -ta hante Alata'ala to tarata sabana Pue' -ta Yesus Kristus.</s>
      <s id="b.ROM.5.11.2">Apa' ngkai Yesus Kristus toe, hintuwu' -tamo hante Alata'ala.</s>
     </seg>
     <seg type="verse" id="b.ROM.5.12">
      <s id="b.ROM.5.12.1">Jeko' ria hi rala dunia' sabana tau hadua to mpotiboki hawa' Alata'ala, hi'a-mi Adam.</s>
      <s id="b.ROM.5.12.2">Pai' ngkai jeko' -na Adam toe-mi alaa-na ria-mi kamatea hi rala dunia'.</s>
      <s id="b.ROM.5.12.3">Ngkai jeko' Adam toe-mi, pai' hawe'ea muli-na jadi' topojeko', alaa-na hawe'ea manusia' kana mate.</s>
     </seg>
     <seg type="verse" id="b.ROM.5.13">
      <s id="b.ROM.5.13.1">Owi, kako'ia-na ria Atura Pue' to naparata Musa, mojeko' moto hawe'ea manusia'.</s>
      <s id="b.ROM.5.13.2">Aga ane uma ria atura to rawai' -raka manusia', uma-ra ma'ala ratuntu' ngkai jeko' -ra.</s>
     </seg>
     <seg type="verse" id="b.ROM.5.14">
      <s id="b.ROM.5.14.1">Tapi' nau' wae, ngkai tempo Adam duu' rata hi tempo nabi Musa, kamatea mpokuasai hawe'ea manusia'.</s>
      <s id="b.ROM.5.14.2">Nau' uma-ra mpotiboki hawa' Alata'ala hewa to natiboki Adam, bate mate moto-ra hibalia hante Adam.</s>
     </seg>
     <seg type="verse" id="b.ROM.5.15">
      <s id="b.ROM.5.15.1">Aga pobago Adam pai' pobago Yesus mosisala mpu'u.</s>
      <s id="b.ROM.5.15.2">Pewai' mara Alata'ala hi kita' meliu kabohe-na ngkai petiboki-na Adam.</s>
      <s id="b.ROM.5.15.3">Ngkai petiboki-na Adam, hawe'ea manusia' mate.</s>
      <s id="b.ROM.5.15.4">Tapi' meliu mpu'u kalompe' nono-na Alata'ala to nawai' mara hi manusia' hante petauntongoi' Yesus Kristus.</s>
     </seg>
     <seg type="verse" id="b.ROM.5.16">
      <s id="b.ROM.5.16.1">Pewai' mara Alata'ala hi kita' mosisala hante jeko' Adam.</s>
      <s id="b.ROM.5.16.2">Tau hadua toei mpotiboki hawa' Alata'ala, alaa-na hawe'ea tauna jadi' masala' hi poncilo Alata'ala pai' kana rahuku'.</s>
      <s id="b.ROM.5.16.3">Tapi' ngkai pewai' mara Alata'ala hi kita', napori hawe'ea petiboki-ta pai' na'uli' kamonoa' -ta hi poncilo-na.</s>
     </seg>
     <seg type="verse" id="b.ROM.5.17">
      <s id="b.ROM.5.17.1">Ngkai petiboki-na tau hadua toei, hawe'ea tauna bate kana mate sabana posidaia' -ra hante tau hadua toei.</s>
      <s id="b.ROM.5.17.2">Tapi' meliu mpu'u kabohe pobabehi-na tauna to hadua, Hi'a-mi Yesus Kristus!</s>
      <s id="b.ROM.5.17.3">Hema to mepangala' hi Hi'a, mporata-ramo kuasa pai' katuwua' to lompe' duu' kahae-hae-na.</s>
      <s id="b.ROM.5.17.4">Mporata-ra toe hewa pewai' mara ngkai Alata'ala apa' bohe lia pe'ahi' -na hi kita'.</s>
      <s id="b.ROM.5.17.5">Na'uli' kamonoa' -ta hi poncilo-na sabana posidaia' -ta hante Yesus Kristus.</s>
     </seg>
     <seg type="verse" id="b.ROM.5.18">
      <s id="b.ROM.5.18.1">Jadi', ngkai petiboki-na Adam toe, hawe'ea tauna jadi' masala' pai' masipato' rahuku'.</s>
      <s id="b.ROM.5.18.2">Wae wo'o, ngkai pobabehi-na Yesus to monoa' toe, hawe'ea tauna ma'ala jadi' monoa' -mi hi poncilo Alata'ala pai' -ra mporata katuwua' to lompe' duu' kahae-hae-na.</s>
     </seg>
     <seg type="verse" id="b.ROM.5.19">
      <s id="b.ROM.5.19.1">Adam toei, uma-i mengkoru hi parenta Alata'ala, alaa-na wori' tauna jadi' topojeko' -mi.</s>
      <s id="b.ROM.5.19.2">Wae wo'o-hawo Yesus, mengkoru-i hi parenta Alata'ala, pai' ngkai pengkoru-na toe-mi, wori' tauna jadi' monoa' hi poncilo Alata'ala.</s>
     </seg>
     <seg type="verse" id="b.ROM.5.20">
      <s id="b.ROM.5.20.1">Ane Atura Pue' to naparata Musa, patuju-na Alata'ala mpowai' Atura toe hi manusia' bona lonto' kamasala' -ra, apa' wori' petiboki-ra hi Atura-na toe.</s>
      <s id="b.ROM.5.20.2">Tapi' nau' hewa apa-mi kabohe-na jeko' manusia', kaboo-bohea lau-di kabula rala Alata'ala hi manusia'!</s>
     </seg>
     <seg type="verse" id="b.ROM.5.21">
      <s id="b.ROM.5.21.1">Ri'ulu jeko' to mokuasa hi rala katuwu' hawe'ea manusia', alaa-na hawe'ea manusia' kana rahuku' mate pai' ragaa' ngkai Alata'ala.</s>
      <s id="b.ROM.5.21.2">Aga hewa toe lau, kabula rala Alata'ala-mi to mokuasa hi rala katuwu' -ta.</s>
      <s id="b.ROM.5.21.3">Ngkai kabula rala-na toe, Alata'ala mpo'uli' kamonoa' -ta hi poncilo-na pai' nawai' -ta katuwua' to lompe' duu' kahae-hae-na sabana petauntongoi' -na Yesus Kristus Pue' -ta.</s>
     </seg>
    </div>
    <div type="chapter" id="b.ROM.6">
     <seg type="verse" id="b.ROM.6.1">
      <s id="b.ROM.6.1.1">Alata'ala mpo'ampungi jeko' -ta sabana kabula rala-na.</s>
      <s id="b.ROM.6.1.2">Aga neo' ta'uli' hewa toi: "Ane wae, tapokaliliu lau-mi mpobabehi jeko' bona kawoo-woria' ahi' Alata'ala mpo'ampungi-ta."</s>
     </seg>
     <seg type="verse" id="b.ROM.6.2">
      <s id="b.ROM.6.2.1">Neo' -e' ompi'!</s>
      <s id="b.ROM.6.2.2">Uma-hawo bela ohea-na ane tapokaliliu mpobabehi jeko', apa' ma'ala-mi ta'uli' mate-tamo hangkaa-ngkania hante Kristus bona mogaa' posidaia' -ta hante jeko'.</s>
     </seg>
     <seg type="verse" id="b.ROM.6.3">
      <s id="b.ROM.6.3.1">Tantu ni'inca moto ompi', kita' toi raniu' hi rala posidaia' -ta hante Kristus Yesus, pai' karaniu' -ta toe mpobatuai kamate-ta hangkaa-ngkania hante Hi'a.</s>
     </seg>
     <seg type="verse" id="b.ROM.6.4">
      <s id="b.ROM.6.4.1">Hi karaniu' -ta toe, ma'ala ta'uli', kita' -mi to mate pai' ratana hangkaa-ngkania hante Kristus, bona hewa Kristus rapotuwu' nculii' ngkai kamatea hante baraka' Alata'ala to Tuama, wae wo'o-hawo kita' mporata katuwua' to bo'u hante po'ingku to bo'u.</s>
     </seg>
     <seg type="verse" id="b.ROM.6.5">
      <s id="b.ROM.6.5.1">Jadi', ane ntoa' mosidai' -ta-damo hante Yesus pai' hante kamatea-nae, bate rapotuwu' nculii' wo'o-ta mpai' hibalia hante Hi'a.</s>
     </seg>
     <seg type="verse" id="b.ROM.6.6">
      <s id="b.ROM.6.6.1">Ta'inca ompi': katuwu' -ta to ri'ulu rapatehi-mi hangkaa-ngkania hante Kristus hi kaju parika', bona mogero kuasa jeko' to hi rala katuwu' -ta, bona uma-tapa napobatua jeko'.</s>
     </seg>
     <seg type="verse" id="b.ROM.6.7">
      <s id="b.ROM.6.7.1">Apa' ane rapa' -na mate hadua tauna, tebahaka-imi ngkai kuasa jeko'.</s>
     </seg>
     <seg type="verse" id="b.ROM.6.8">
      <s id="b.ROM.6.8.1">Jadi', ane ntoa' mate-ta-damo hangkaa-ngkania hante Kristus toe-e, taparasaya bate tuwu' wo'o-ta mpai' hangkaa-ngkania hante Hi'a.</s>
     </seg>
     <seg type="verse" id="b.ROM.6.9">
      <s id="b.ROM.6.9.1">Apa' ta'inca ompi', Kristus rapotuwu' nculii', pai' oti toe tuwu' liu-liu-imi-hana.</s>
      <s id="b.ROM.6.9.2">Uma-pi ria kuasa napa-napa to ma'ala mpopatehi-i.</s>
     </seg>
     <seg type="verse" id="b.ROM.6.10">
      <s id="b.ROM.6.10.1">Mate hangkani-i-wadi mpodagi kuasa jeko' duu' kahae-hae-na.</s>
      <s id="b.ROM.6.10.2">Pai' hewa too-toi, tuwu' liu-liu-imi mpotuku' konoa Alata'ala.</s>
     </seg>
     <seg type="verse" id="b.ROM.6.11">
      <s id="b.ROM.6.11.1">Wae wo'o kita' kana mpo'uli' hi rala nono-ta: "Mate-ama hangkaa-ngkania hante Kristus Yesus, uma-pi ria posidaia' -ku hante jeko'.</s>
      <s id="b.ROM.6.11.2">Tuwu' -a pai' mpotuku' konoa Alata'ala-a-damo sabana posidaia' -ku hante Kristus Yesus."</s>
     </seg>
     <seg type="verse" id="b.ROM.6.12">
      <s id="b.ROM.6.12.1">Jadi', neo' -pi tapelele' jeko' mpokuasai katuwu' -ta hi dunia' toi, neo' tatuku' kahinaa-ta to dada'a.</s>
     </seg>
     <seg type="verse" id="b.ROM.6.13">
      <s id="b.ROM.6.13.1">Woto-ta neo' taponcawa rewa to tahenta mpobabehi jeko' pai' po'ingku to dada'a.</s>
      <s id="b.ROM.6.13.2">Tatonu katuwu' -ta hi Alata'ala, apa' lawi' tebakaha-tamo ngkai kamatea pai' -ta mporata katuwua' to bo'u.</s>
      <s id="b.ROM.6.13.3">Tatonu woto-ta hi Alata'ala bona woto-ta toe tapake' mpobabehi po'ingku to monoa'.</s>
     </seg>
     <seg type="verse" id="b.ROM.6.14">
      <s id="b.ROM.6.14.1">Apa' kita', uma-tapa nakuasai jeko'.</s>
      <s id="b.ROM.6.14.2">Apa' uma-tapa tehoo' hi Atura Pue'.</s>
      <s id="b.ROM.6.14.3">Ncarumaka kabula rala-na Alata'ala-ta-damo.</s>
     </seg>
     <seg type="verse" id="b.ROM.6.15">
      <s id="b.ROM.6.15.1">Jadi', Alata'ala mpo'uli' kamonoa' -ta hi poncilo-na muntu' ngkai kabula rala-na-wadi, bela ngkai petuku' -ta hi Atura-na.</s>
      <s id="b.ROM.6.15.2">Aga neo' ta'uli' hewa toi: "Ane wae-di, ma'ala moto-ta mpobabehi jeko'."</s>
      <s id="b.ROM.6.15.3">Neo' -koiwo ompi'!</s>
     </seg>
     <seg type="verse" id="b.ROM.6.16">
      <s id="b.ROM.6.16.1">Tantu ni'inca ompi': ane rapa' -na mengkoru-ta hi hadua tauna pai' tatuku' hawa' -na, kita' jadi' batua tauna toei.</s>
      <s id="b.ROM.6.16.2">Wae wo'o-hawo hante jeko': ane ntora tatuku' kahinaa nono-ta to dada'a, napobatua jeko' -tamo.</s>
      <s id="b.ROM.6.16.3">Ka'omea-na mpai' mporata-ta kamatea to mpogaa' -ta ngkai Alata'ala.</s>
      <s id="b.ROM.6.16.4">Aga ane mengkoru-ta hi Alata'ala, napobatua Alata'ala-tamo pai' na'uli' kamonoa' -ta hi poncilo-na.</s>
     </seg>
     <seg type="verse" id="b.ROM.6.17">
      <s id="b.ROM.6.17.1">Ri'ulu kako'ia-ni mepangala' hi Yesus, napobatua jeko' mpu'u-koi.</s>
      <s id="b.ROM.6.17.2">Aga tarima kasi hi Alata'ala!</s>
      <s id="b.ROM.6.17.3">Apa' mengkoru-mokoi hante karoli' -roli' nono-ni hi kareba to raparata-mikokoi.</s>
     </seg>
     <seg type="verse" id="b.ROM.6.18">
      <s id="b.ROM.6.18.1">Jadi', tebahaka-mokoi ngkai kanapobatua-ni jeko', pai' jadi' batua Alata'ala-mokoi to mpotuku' konoa-na.</s>
     </seg>
     <seg type="verse" id="b.ROM.6.19">
      <s id="b.ROM.6.19.1">Lolita rapa' -ku toe kupake' bona mojoli nipaha tudui' -ku.</s>
      <s id="b.ROM.6.19.2">Ri'ulu-koi napobatua jeko', apa' nipelele' woto-ni mpotuku' kahinaa-ni to dada'a pai' to uma tumotoa, alaa-na dada'a mpu'u kehi-ni.</s>
      <s id="b.ROM.6.19.3">Wae wo'o tempo toi, tonu woto-ni hi Alata'ala bona koi' jadi' batua-na.</s>
      <s id="b.ROM.6.19.4">Ka'omea-na mpai' monoa' mpu'u-mi kehi-ni pai' moroli' katuwu' -ni.</s>
     </seg>
     <seg type="verse" id="b.ROM.6.20">
      <s id="b.ROM.6.20.1">Ri'ulu bula-ni napobatua jeko' -pidi, uma-koi mengkoru hi konoa Alata'ala.</s>
     </seg>
     <seg type="verse" id="b.ROM.6.21">
      <s id="b.ROM.6.21.1">Napa-mi-hawo rasi' to nirata ngkai katuwu' -ni to ri'ulu tetu?</s>
      <s id="b.ROM.6.21.2">Nipoka'ea' lau-mi po'ingku-ni to ri'ulu tetu.</s>
      <s id="b.ROM.6.21.3">Po'ingku to hewa tetu mpokeni kamatea to mpogaa' -koi ngkai Alata'ala.</s>
     </seg>
     <seg type="verse" id="b.ROM.6.22">
      <s id="b.ROM.6.22.1">Tapi' tempo tohe'i-e, tebahaka-mokoi ngkai kuasa jeko' pai' napobatua Alata'ala-mokoi.</s>
      <s id="b.ROM.6.22.2">Tohe'i mpokeni rasi' mpu'u hi koi', apa' tuwu' moroli' -koi pai' ka'omea-na mporata-mokoi katuwua' to lompe' duu' kahae-hae-na.</s>
     </seg>
     <seg type="verse" id="b.ROM.6.23">
      <s id="b.ROM.6.23.1">Hema to mpobabehi jeko' bate mporata gaji', pai' gaji' tetu-le kamatea to mpogaa' -ta ngkai Alata'ala.</s>
      <s id="b.ROM.6.23.2">Tapi' pewai' mara Alata'ala hi kita', katuwua' to lompe' duu' kahae-hae-na.</s>
      <s id="b.ROM.6.23.3">Pewai' mara toe tarata ngkai posidaia' -ta hante Kristus Yesus, Pue' -ta.</s>
     </seg>
    </div>
    <div type="chapter" id="b.ROM.7">
     <seg type="verse" id="b.ROM.7.1">
      <s id="b.ROM.7.1.1">Ompi' -ompi', ni'inca moto atura topoparenta.</s>
      <s id="b.ROM.7.1.2">Jadi', tantu ni'inca napa to ku'uli' tohe'i: kita' manusia' bate tuwu' hi une' kuasa atura topoparenta bula-ta tuwu' -pidi.</s>
      <s id="b.ROM.7.1.3">Aga ane mate-ta-damo, uma-pi ria kuasa atura toe hi kita'.</s>
     </seg>
     <seg type="verse" id="b.ROM.7.2">
      <s id="b.ROM.7.2.1">Rapa' -na hadua tobine to motomanei: bula tomane-na tuwu' -pidi, bate tehoo' -i hi tomane-na hante atura poncamoko.</s>
      <s id="b.ROM.7.2.2">Aga ane mate-damo tomane-na, tebahaka-imi ngkai atura to mpohoo' -i hi tomane-na toe.</s>
     </seg>
     <seg type="verse" id="b.ROM.7.3">
      <s id="b.ROM.7.3.1">Jadi', ane rapa' -na tobine toei mpotomane tomane ntani' -na bula tuwu' -pidi tomane-na to lomo' -na, mobualo' hanga' -na.</s>
      <s id="b.ROM.7.3.2">Aga ane mpolia' mate-mi-hawo tomane-na, uma-ipi tehoo' hante atura toe.</s>
      <s id="b.ROM.7.3.3">Nau' ncamoko-i hante tomane ntani' -na, uma-i-hawo rahanga' topobualo'.</s>
     </seg>
     <seg type="verse" id="b.ROM.7.4">
      <s id="b.ROM.7.4.1">Wae wo'o hante kita' ompi'.</s>
      <s id="b.ROM.7.4.2">Ri'ulu tehoo' -ta hi Atura Pue'.</s>
      <s id="b.ROM.7.4.3">Tapi' mate-tamo hangkaa-ngkania hante woto Kristus alaa-na mogaa' -mi posidaia' -ta hante Atura Pue', uma-pi ria kuasa atura toe hi kita'.</s>
      <s id="b.ROM.7.4.4">Pai' hewa toe lau, mosidai' -tamo hi kahadua-na, Hi'a-mi Kristus to tuwu' nculii' ngkai kamatea.</s>
      <s id="b.ROM.7.4.5">Ngkai posidaia' -ta hante Kristus toe, kita' jadi' mokalaua hi Alata'ala.</s>
     </seg>
     <seg type="verse" id="b.ROM.7.5">
      <s id="b.ROM.7.5.1">Ri'ulu, kako'ia-ta mepangala' hi Yesus, ria kahinaa nono-ta doko' mpobabehi to dada'a.</s>
      <s id="b.ROM.7.5.2">Napa to ratagi-taka hi rala Atura Pue', toe lau-mi to doko' tababehi-e.</s>
      <s id="b.ROM.7.5.3">Toe pai' hi rala katuwu' -ta to ri'ulu tapake' woto-ta mpobabehi jeko', alaa-na masipato' -ta rahuku' mate pai' ragaa' ngkai Alata'ala.</s>
     </seg>
     <seg type="verse" id="b.ROM.7.6">
      <s id="b.ROM.7.6.1">Aga hewa toe lau, tebahaka-tamo ngkai Atura Pue' to mpohoo' -ta ri'ulu toe, apa' mate-tamo hangkaa-ngkania hante Kristus.</s>
      <s id="b.ROM.7.6.2">Jadi', uma-tapa mpotuku' ohea to hae: uma-tapa mpotuku' atura-atura to te'uki'.</s>
      <s id="b.ROM.7.6.3">Hewa toe lau mpotuku' ohea to bo'u-tamo: mpotuku' -ta konoa Alata'ala ngkai baraka' Inoha' Tomoroli'.</s>
     </seg>
     <seg type="verse" id="b.ROM.7.7">
      <s id="b.ROM.7.7.1">Ta'uli' we'i Kristus mpobahaka-ta ngkai Atura Pue'.</s>
      <s id="b.ROM.7.7.2">Aga neo' ta'uli' hewa toi: dada'a-hana Atura Pue'.</s>
      <s id="b.ROM.7.7.3">Uma makono lolita toe!</s>
      <s id="b.ROM.7.7.4">Atura Pue' lompe', apa' ngkai Atura Pue' toe ta'inca napa to rahanga' jeko'.</s>
      <s id="b.ROM.7.7.5">Ane rapa' -na uma ria parenta to mpo'uli': "Neo' mpokahina anu doo," ke uma-hawo ku'incai kadada'a-na hina to hi rala nono-ku.</s>
     </seg>
     <seg type="verse" id="b.ROM.7.8">
      <s id="b.ROM.7.8.1">Aga kampo'epe-ku Atura Pue' to mpo'uli': "Neo' mehina," mologa-mi jeko' mobago hi rala nono-ku, alaa-na kamehii-hinaa lau-ama.</s>
      <s id="b.ROM.7.8.2">Ane rapa' -na uma ria Atura Pue' to mpotudo' jeko' -ku, ke uma ria kuasa jeko' hi rala nono-ku.</s>
     </seg>
     <seg type="verse" id="b.ROM.7.9">
      <s id="b.ROM.7.9.1">Ri'ulu kako'ia-na ku'incai Atura Pue', ku'uli' lompe' moto katuwu' -ku.</s>
      <s id="b.ROM.7.9.2">Ntaa' we'i, kampo'epe-ku Atura Pue', mehupa' lau-mi jeko' to hi rala nono-ku,</s>
     </seg>
     <seg type="verse" id="b.ROM.7.10">
      <s id="b.ROM.7.10.1">pai' masipato' -a rahuku' mate pai' ragaa' ngkai Alata'ala.</s>
      <s id="b.ROM.7.10.2">Kakono-na, patuju-na Atura Pue' bona mporata-a katuwua' to lompe'.</s>
      <s id="b.ROM.7.10.3">Ntaa' we'i, kampo'inca-ku Atura Pue' toe, mojeko' lau-ama alaa-na masipato' -a rahuku' mate pai' ragaa' ngkai Alata'ala.</s>
     </seg>
     <seg type="verse" id="b.ROM.7.11">
      <s id="b.ROM.7.11.1">Kampo'epe-ku Atura Pue', mologa lau-mi jeko' mobago hi rala nono-ku.</s>
      <s id="b.ROM.7.11.2">Ma'ala ta'uli' hewa toi: ngkai Atura Pue' toe, napahala'nawu' jeko' lau-ama, alaa-na masipato' -a rahuku' mate pai' ragaa' ngkai Alata'ala.</s>
     </seg>
     <seg type="verse" id="b.ROM.7.12">
      <s id="b.ROM.7.12.1">Jadi', Atura Pue' moroli', pai' parenta Pue' bate moroli', monoa' pai' lompe'.</s>
     </seg>
     <seg type="verse" id="b.ROM.7.13">
      <s id="b.ROM.7.13.1">Aga neo' ta'uli' hewa toi: ha Atura Pue' to lompe' toe-mi pai' alaa-na mate-a pai' ragaa' ngkai Alata'ala?</s>
      <s id="b.ROM.7.13.2">Tantu uma.</s>
      <s id="b.ROM.7.13.3">Tapi' Atura Pue' toe napo'ohea jeko' mpokeni kamatea hi aku' pai' mpogaa' -a ngkai Alata'ala.</s>
      <s id="b.ROM.7.13.4">Ngkai Atura Pue' to lompe' toe, lonto' -mi jeko' to hi rala nono-ku, pai' lonto' -mi kadada'a-na jeko'.</s>
     </seg>
     <seg type="verse" id="b.ROM.7.14">
      <s id="b.ROM.7.14.1">Ta'inca moto ompi', Atura Pue' bate lompe' apa' ngkai Inoha' Tomoroli' -i.</s>
      <s id="b.ROM.7.14.2">Tapi' aku' toi-e, manusia' to lente-a, apa' napobatua jeko' -a-hana.</s>
     </seg>
     <seg type="verse" id="b.ROM.7.15">
      <s id="b.ROM.7.15.1">Uma ku'incai kalaua-na kehi-ku toi.</s>
      <s id="b.ROM.7.15.2">Po'ingku to lompe' to doko' kubabehi, uma lau kubabehi.</s>
      <s id="b.ROM.7.15.3">Po'ingku to kupokahuku' -e, toe lau-di to kubabehi!</s>
     </seg>
     <seg type="verse" id="b.ROM.7.16">
      <s id="b.ROM.7.16.1">Tapi' ane kubabehi po'ingku to uma kupokonoi, batua-na kupangaku' kalompe' -na Atura Pue'.</s>
     </seg>
     <seg type="verse" id="b.ROM.7.17">
      <s id="b.ROM.7.17.1">Jadi', hewa to bela-hawo aku' mpu'u to mpobabehi po'ingku to dada'a toe.</s>
      <s id="b.ROM.7.17.2">Jeko' to ria ami' hi rala nono-ku, hi'a-mi pue' bago.</s>
     </seg>
     <seg type="verse" id="b.ROM.7.18">
      <s id="b.ROM.7.18.1">Apa' ku'inca moto-le, uma ria to lompe' hi rala nono-ku, aku' toi manusia' topojeko'.</s>
      <s id="b.ROM.7.18.2">Dota moto-a mpobabehi po'ingku to lompe', aga uma kukulei' mpobabehi.</s>
     </seg>
     <seg type="verse" id="b.ROM.7.19">
      <s id="b.ROM.7.19.1">Uma kubabehi po'ingku to lompe' hewa to kupokono.</s>
      <s id="b.ROM.7.19.2">To ntora kubabehi-e, po'ingku to dada'a to uma kupokonoi.</s>
     </seg>
     <seg type="verse" id="b.ROM.7.20">
      <s id="b.ROM.7.20.1">Tapi' ane kubabehi po'ingku to uma kupokonoi, batua-na bela aku' to mpobabehi tetu.</s>
      <s id="b.ROM.7.20.2">Jeko' to hi rala nono-ku, hi'a-mi pue' bago.</s>
     </seg>
     <seg type="verse" id="b.ROM.7.21">
      <s id="b.ROM.7.21.1">Toe-toe oa' to jadi' hi rala katuwu' -ku: dota-a mpobabehi po'ingku to lompe', hiaa' to dada'a ria ami' -mi hi rala nono-ku.</s>
     </seg>
     <seg type="verse" id="b.ROM.7.22">
      <s id="b.ROM.7.22.1">Hi rala nono-ku kupokono Atura Pue' Ala.</s>
     </seg>
     <seg type="verse" id="b.ROM.7.23">
      <s id="b.ROM.7.23.1">Tapi' uma lau-di kutuku' Atura Pue' toe-e, apa' ria kuasa ntani' -na hi rala katuwu' -ku to mpodagi-a.</s>
      <s id="b.ROM.7.23.2">Hi rala nono-ku dota mpu'u-a mpotuku' Atura Pue', tapi' kuasa jeko' to hi rala katuwu' -ku mosisala hante kadota nono-ku toe, alaa-na nadagi jeko' -ama.</s>
     </seg>
     <seg type="verse" id="b.ROM.7.24">
      <s id="b.ROM.7.24.1">Aku' manusia' to silaka mpu'u toi-e!</s>
      <s id="b.ROM.7.24.2">Hema-mi-kuwo to mpobahaka-a ngkai woto to mpokeni kamatea toi-e?</s>
     </seg>
     <seg type="verse" id="b.ROM.7.25">
      <s id="b.ROM.7.25.1">Tarima kasi ku'uli' hi Alata'ala!</s>
      <s id="b.ROM.7.25.2">Hi'a-mi to mpobahaka-a, hante petauntongoi' -na Yesus Kristus, Pue' -ta.</s>
      <s id="b.ROM.7.25.3">Jadi', hi rala nono-ku dota-a mpotuku' Atura Pue' Ala.</s>
      <s id="b.ROM.7.25.4">Tapi' bate nakuasai jeko' oa' -a sabana kahinaa nono-ku to dada'a.</s>
     </seg>
    </div>
    <div type="chapter" id="b.ROM.8">
     <seg type="verse" id="b.ROM.8.1">
      <s id="b.ROM.8.1.1">Jadi' ngkai toe-mi, uma-pi ria pehuku' hi kita' to mosidai' hante Kristus Yesus.</s>
     </seg>
     <seg type="verse" id="b.ROM.8.2">
      <s id="b.ROM.8.2.1">Apa' ngkai posidaia' -ta hante Kristus Yesus toe, baraka' Inoha' Tomoroli' mpowai' -ta katuwua' to bo'u pai' nabahaka-ta ngkai kuasa jeko' pai' kamatea.</s>
     </seg>
     <seg type="verse" id="b.ROM.8.3">
      <s id="b.ROM.8.3.1">Atura Pue' uma bisa mpobahaka-ta ngkai kuasa jeko', apa' hante karohoa-ta moto uma takulei' mpotuku' Atura Pue' toe.</s>
      <s id="b.ROM.8.3.2">Tapi' napa to meliu ngkai pakulea' Atura Pue', nababehi-mi-hana Alata'ala: nahubui Ana' -na tumai hi dunia' mewali manusia'; wotoloka' -na hibalia hante wotoloka' manusia' topojeko'.</s>
      <s id="b.ROM.8.3.3">Pai' Ana' -na toe mate mpotolo' jeko' manusia'.</s>
      <s id="b.ROM.8.3.4">Jadi', ngkai kamate Ana' -na toe-e, Alata'ala mpodagi jeko' to hi rala nono manusia'.</s>
     </seg>
     <seg type="verse" id="b.ROM.8.4">
      <s id="b.ROM.8.4.1">Patuju Alata'ala mpobabehi toe, bona kita' jadi' monoa' mpu'u hi poncilo-na, hewa to ratuntu' hi rala Atura Pue'.</s>
      <s id="b.ROM.8.4.2">Apa' kita' toi, uma-tapa mpotuku' kahinaa nono-ta to dada'a.</s>
      <s id="b.ROM.8.4.3">Mpotuku' konoa Inoha' Tomoroli' -tamo.</s>
     </seg>
     <seg type="verse" id="b.ROM.8.6">
      <s id="b.ROM.8.6.1">Hema-hema to mpotuku' kahinaa nono-ra to dada'a, toe-toe oa' to rapenonoi.</s>
      <s id="b.ROM.8.6.2">Tauna to hewa toe mporata kamatea to mpogaa' -ra ngkai Alata'ala.</s>
      <s id="b.ROM.8.6.3">Tapi' hema-hema to mpotuku' konoa Inoha' Tomoroli', konoa Inoha' Tomoroli' toe to rapenonoi, pai' -ra mporata katuwua' to lompe' pai' kahintuwuaa' hante Alata'ala.</s>
     </seg>
     <seg type="verse" id="b.ROM.8.7">
      <s id="b.ROM.8.7.1">Tauna to ntora mpotuku' kahinaa nono-ra to dada'a mpo'ewa Alata'ala.</s>
      <s id="b.ROM.8.7.2">Uma-ra mengkoru hi hawa' -na, apa' gati uma rakulei' mengkoru hi hawa' -na.</s>
     </seg>
     <seg type="verse" id="b.ROM.8.8">
      <s id="b.ROM.8.8.1">Tauna to mpotuku' kahinaa nono-ra to dada'a, uma rakulei' mpakagoe' nono Alata'ala.</s>
     </seg>
     <seg type="verse" id="b.ROM.8.9">
      <s id="b.ROM.8.9.1">Aga koi' ompi' -ompi', uma-pi nituku' kahinaa nono-ni to dada'a.</s>
      <s id="b.ROM.8.9.2">Mpotuku' konoa Inoha' Alata'ala-mokoi-- ane ntoa' mo'oha' mpu'u-imi Inoha' Alata'ala hi rala nono-ni.</s>
      <s id="b.ROM.8.9.3">Tapi' ane tauna to uma ria Inoha' Kristus hi rala nono-ra, bela-ra bagia Kristus.</s>
     </seg>
     <seg type="verse" id="b.ROM.8.10">
      <s id="b.ROM.8.10.1">Tapi' ane ntoa' ria-imi Kristus hi rala nono-ta, nau' wotoloka' -ta toi kana mate sabana jeko', Inoha' Tomoroli' mpowai' -ta katuwua' to lompe' duu' kahae-hae-na, apa' monoa' -tamo hi poncilo Alata'ala.</s>
     </seg>
     <seg type="verse" id="b.ROM.8.11">
      <s id="b.ROM.8.11.1">Alata'ala mpotuwu' nculii' Yesus hante baraka' Inoha' Tomoroli', pai' Inoha' Tomoroli' toe wo'o-mi to mo'oha' hi rala nono-ta.</s>
      <s id="b.ROM.8.11.2">Jadi', nau' mate moto mpai' woto-ta, Alata'ala bate mpotuwu' nculii' woto-ta toi hante baraka' Inoha' Tomoroli' to mo'oha' hi rala nono-ta.</s>
     </seg>
     <seg type="verse" id="b.ROM.8.12">
      <s id="b.ROM.8.12.1">Jadi' ompi' -ompi', ria inta-ta.</s>
      <s id="b.ROM.8.12.2">Inta-ta toe, kana mpotuku' Alata'ala-ta-damo.</s>
      <s id="b.ROM.8.12.3">Neo' -pi tatuku' kahinaa nono-ta to dada'a.</s>
     </seg>
     <seg type="verse" id="b.ROM.8.13">
      <s id="b.ROM.8.13.1">Apa' ane tatuku' kahinaa nono-ta to dada'a, ka'omea-na mpai' mate-ta pai' -ta ragaa' ngkai Alata'ala.</s>
      <s id="b.ROM.8.13.2">Tapi' ane tabahaka po'ingku-ta to dada'a hante baraka' Inoha' Tomoroli', mporata-ta katuwua' to lompe' dohe Alata'ala.</s>
     </seg>
     <seg type="verse" id="b.ROM.8.14">
      <s id="b.ROM.8.14.1">Hema-hema to natete' Inoha' Alata'ala, hira' -mi ana' -na Alata'ala.</s>
     </seg>
     <seg type="verse" id="b.ROM.8.15">
      <s id="b.ROM.8.15.1">Ri'ulu, bula-ta tehoo' -pidi hi Atura Pue', me'eka' -ta mpoka'eka' pehuku' -na Alata'ala.</s>
      <s id="b.ROM.8.15.2">Aga hewa toe lau, uma-tapa me'eka', apa' mporata-tamo Inoha' Tomoroli'.</s>
      <s id="b.ROM.8.15.3">Apa' Inoha' Tomoroli' toei mpopajadi' -ta ana' -ana' -na Alata'ala.</s>
      <s id="b.ROM.8.15.4">Pai' ngkai kuasa Inoha' Tomoroli' toei, kita' mpo'uli' -ki Alata'ala: "O Mama!</s>
      <s id="b.ROM.8.15.5">O Tuama-ku!"</s>
     </seg>
     <seg type="verse" id="b.ROM.8.16">
      <s id="b.ROM.8.16.1">Inoha' Tomoroli' moto mobago hangkaa-ngkania hante nono-ta, mpakanoto kakita' -na ana' Alata'ala.</s>
     </seg>
     <seg type="verse" id="b.ROM.8.17">
      <s id="b.ROM.8.17.1">Jadi', ane ntoa' ana' Alata'ala-ta-damo, monoa' wo'o-mi kamporata-ta mpai' rasi' to naporodo-mi Alata'ala hi ana' -na.</s>
      <s id="b.ROM.8.17.2">Tarata rasi' toe hangkaa-ngkania hante Kristus.</s>
      <s id="b.ROM.8.17.3">Apa' hi rala dunia' toi, kita' rabalinai' hibalia hante Kristus, pai' hi eo mpeno-na mporata wo'o-ta kabohe tuwu' hibalia hante Hi'a.</s>
     </seg>
     <seg type="verse" id="b.ROM.8.18">
      <s id="b.ROM.8.18.1">Ntuku' pomporataa-ku, hawe'ea kasusaa' to mporumpa' -ta tempo toi hewa hangkutuno' -wadi, ane mpenonoi kabohe tuwu' to rapopehuwu-taka hi eo mpeno.</s>
     </seg>
     <seg type="verse" id="b.ROM.8.19">
      <s id="b.ROM.8.19.1">Tempo toi, hawe'ea to napajadi' Alata'ala mepopea-pea hante nono lentora, mpopea tempo-na Alata'ala mpopehuwu kabohe tuwu' ana' -ana' -na.</s>
     </seg>
     <seg type="verse" id="b.ROM.8.20">
      <s id="b.ROM.8.20.1">Apa' owi, dunia' toi pai' hawe'ea ihi' -na jadi' tetotowi-mi, alaa-na uma-pi mokalaua tuwu' -ra.</s>
      <s id="b.ROM.8.20.2">Tohe'e majadi' uma ngkai konoa dunia' moto.</s>
      <s id="b.ROM.8.20.3">Alata'ala to mpototowi dunia' toi, apa' wae-mi kabotu' -na.</s>
     </seg>
     <seg type="verse" id="b.ROM.8.21">
      <s id="b.ROM.8.21.1">Toe pai' hawe'ea to napajadi' Alata'ala mposarumaka ria mpai' tempo-na Alata'ala mpobahaka dunia' toi ngkai kuasa to mpokeni kamatea, duu' -na dunia' toi jadi' tebahaka mpu'u pai' mporata bagia hi rala kabohea tuwu' -ra ana' -ana' Alata'ala.</s>
     </seg>
     <seg type="verse" id="b.ROM.8.22">
      <s id="b.ROM.8.22.1">Apa' ta'inca moto ompi', wori' kasusaa' hi rala dunia' toi.</s>
      <s id="b.ROM.8.22.2">Ma'ala-mi ta'uli' dunia' toi ntora ntodohaka, mpopea tempo-na Alata'ala mpobo'ui omea.</s>
      <s id="b.ROM.8.22.3">Pontodohaka-na dunia' toi hewa pontodohaka hadua tobine to mpopea po'anaa' -na.</s>
     </seg>
     <seg type="verse" id="b.ROM.8.23">
      <s id="b.ROM.8.23.1">Pai' uma muntu' dunia' toi to ntodohaka.</s>
      <s id="b.ROM.8.23.2">Kita' to napo'ana' Alata'ala wo'o ntodohaka hi rala nono-ta.</s>
      <s id="b.ROM.8.23.3">Tatarima-mi Inoha' Tomoroli' hewa tanda pojanci-na Alata'ala hi kita'.</s>
      <s id="b.ROM.8.23.4">Aga tapopea-pidi tempo-na Alata'ala mpo'ongko' -ta jadi' ana' -na, pai' mpobahaka woto-ta ngkai hawe'ea to dada'a.</s>
     </seg>
     <seg type="verse" id="b.ROM.8.24">
      <s id="b.ROM.8.24.1">Tempo toi, mpolia' tebahaka-tamo ngkai huku' jeko' -ta, pai' ncarumaka-ta hi Alata'ala, tasarumaka kanawai' -ta mpai' hawe'ea to najanci-taka.</s>
      <s id="b.ROM.8.24.2">Hiaa' ane ta'uli' ncarumaka-ta, batua-na ko'ia taratai napa to tasarumaka toe.</s>
      <s id="b.ROM.8.24.3">Apa' uma-hawo hema to mposarumaka anu to mpolia' narata-mi.</s>
     </seg>
     <seg type="verse" id="b.ROM.8.25">
      <s id="b.ROM.8.25.1">Jadi', ane tasarumaka kamporata-ta mpai' anu to ko'ia taratai, tari-ta mpopea.</s>
     </seg>
     <seg type="verse" id="b.ROM.8.26">
      <s id="b.ROM.8.26.1">Wae wo'o Inoha' Tomoroli' mpotulungi-ta hi rala kalentea-ta.</s>
      <s id="b.ROM.8.26.2">Apa' uma ta'incai mpu'u napa to kana ta'uli' hi rala posampaya-ta.</s>
      <s id="b.ROM.8.26.3">Aga Inoha' Tomoroli' mpodohei-ta mpohowa' pomperapia' -ta hi Alata'ala hante pekakae to meliu ngkai pakulea' basa manusia'.</s>
     </seg>
     <seg type="verse" id="b.ROM.8.27">
      <s id="b.ROM.8.27.1">Pai' Alata'ala to mpowile nono manusia', mpo'inca patuju-na Inoha' Tomoroli' toe: Inoha' Tomoroli' mosampaya ntuku' konoa Alata'ala, mpekakae-raka hawe'ea tauna to mepangala' hi Alata'ala.</s>
     </seg>
     <seg type="verse" id="b.ROM.8.28">
      <s id="b.ROM.8.28.1">Ta'inca toi: hi rala hawe'ea to jadi', Alata'ala mobago bona mpowai' kalompea' hi kita' to mpoka'ahi' -i, pai' kita' to nakio' jadi' ana' -na, apa' wae ami' -mi patuju-na hi kita'.</s>
     </seg>
     <seg type="verse" id="b.ROM.8.29">
      <s id="b.ROM.8.29.1">Apa' ngkai lomo' -na na'inca ami' -mi Alata'ala hema-ra to napelihi jadi' ana' -na.</s>
      <s id="b.ROM.8.29.2">Pai' napakatantu ami' bona hira' toe napopohibalia hante Yesus, bona Yesus jadi' Ana' Ulumua', pai' kita' to wori' jadi' tu'ai-na.</s>
     </seg>
     <seg type="verse" id="b.ROM.8.30">
      <s id="b.ROM.8.30.1">Jadi', kita' to napakatantu ngkai lomo' -na, nakio' wo'o-ta bona kita' jadi' ana' -na.</s>
      <s id="b.ROM.8.30.2">Pai' kita' to nakio' jadi' ana' -na, bate napomonoa' hi poncilo-na.</s>
      <s id="b.ROM.8.30.3">Pai' kita' to napomonoa' hi poncilo-na, bate nawai' kabohea tuwu' hi eo mpeno.</s>
     </seg>
     <seg type="verse" id="b.ROM.8.31">
      <s id="b.ROM.8.31.1">Ane tapenonoi hawe'ea to nababehi Alata'ala toe, teperohoi-mi nono-ta.</s>
      <s id="b.ROM.8.31.2">Ane ntoa' Alata'ala tono' hi kita', hema mpai' to hompe mpo'ewa-ta!</s>
     </seg>
     <seg type="verse" id="b.ROM.8.32">
      <s id="b.ROM.8.32.1">Bangku' Ana' -na moto-e' uma napekabosi', nahubui-i tumai bona mate-i mposampei-ta omea.</s>
      <s id="b.ROM.8.32.2">Jadi', bangku' Ana' -na moto uma napekabosi', tantu nawai' wo'o-ta butu nyala-na.</s>
     </seg>
     <seg type="verse" id="b.ROM.8.33">
      <s id="b.ROM.8.33.1">Hema to daho' mpakilu-ta, to mpolia' napelihi-mi Alata'ala!</s>
      <s id="b.ROM.8.33.2">Apa' Alata'ala moto-mi mpo'uli' uma-pi ria sala' -ta.</s>
     </seg>
     <seg type="verse" id="b.ROM.8.34">
      <s id="b.ROM.8.34.1">Hema to daho' mpo'uli' kana rahuku' -ta!</s>
      <s id="b.ROM.8.34.2">Apa' Kristus Yesus moto-mi mate mpotolo' jeko' -ta.</s>
      <s id="b.ROM.8.34.3">Pai' meliu ngkai toe: rapotuwu' nculii' -imi, pai' mohura-imi hi mali ngka'ana Alata'ala.</s>
      <s id="b.ROM.8.34.4">Kristus Yesus toe-imile to mpome'alai' -ta hi nyanyoa Alata'ala-e.</s>
     </seg>
     <seg type="verse" id="b.ROM.8.35">
      <s id="b.ROM.8.35.1">Hema mpai' to mpogaa' -ta ngkai ahi' Kristus?</s>
      <s id="b.ROM.8.35.2">Nau' kasusaa' ba kaparia, nau' pebalinai' ba oro' ba kakuraa', nau' ba silaka, ba paiana rapatehi mpu'u-ta, uma molaka' ahi' Kristus hi kita'.</s>
     </seg>
     <seg type="verse" id="b.ROM.8.36">
      <s id="b.ROM.8.36.1">Te'uki' hi rala Buku Tomoroli' owi hewa toi: O Pue', uma ria kaputua tauna doko' mpopatehi-kai sabana petuku' -kai hi Iko.</s>
      <s id="b.ROM.8.36.2">Kai' toi-e raponcawa porewua to rapodoo bona rasumale'."</s>
     </seg>
     <seg type="verse" id="b.ROM.8.37">
      <s id="b.ROM.8.37.1">Aga nau' ba napa-napa to mporumpa' -ta, bate medagi oa' -ta, pai' uma mowo kabohe pedagi-ta toi sabana Yesus to mpoka'ahi' -ta!</s>
     </seg>
     <seg type="verse" id="b.ROM.8.39">
      <s id="b.ROM.8.39.1">Apa' kuparasaya, uma ria to ma'ala mpogaa' -ta ngkai ahi' Alata'ala.</s>
      <s id="b.ROM.8.39.2">Mate ba tuwu', bate napoka'ahi' oa' -ta.</s>
      <s id="b.ROM.8.39.3">Uma ria mala'eka ba kuasa anudaa', uma ria napa-napa tempo toi ba napa-napa to tumai hi eo mpeno, uma ria baraka' hi langi' ba hi rala dunia', uma ria napa-napa to ma'ala mpogaa' -ta ngkai ahi' Alata'ala to tarata sabana Kristus Yesus Pue' -ta.</s>
     </seg>
    </div>
    <div type="chapter" id="b.ROM.9">
     <seg type="verse" id="b.ROM.9.2">
      <s id="b.ROM.9.2.1">Napa to ku'uli' toi, ku'uli' ngkai nono-ku mpu'u.</s>
      <s id="b.ROM.9.2.2">Uma-a boa', apa' aku' toi bagia Kristus.</s>
      <s id="b.ROM.9.2.3">Pai' Inoha' Tomoroli' mposabii' kamakono-na lolita-ku toi.</s>
      <s id="b.ROM.9.2.4">Uma mowo kasusa' nono-ku toi-e!</s>
      <s id="b.ROM.9.2.5">Susa' lia ku'epe pai' peda' ncuu nono-ku, apa' hingka to Yahudi-ku, oja' -ra mepangala' hi Yesus.</s>
     </seg>
     <seg type="verse" id="b.ROM.9.3">
      <s id="b.ROM.9.3.1">Ane ke ma'ala, ke aku' lau ratotowi pai' ragaa' ngkai Kristus, asala ompi' -ku to Yahudi toera rabahaka ngkai huku' jeko' -ra.</s>
     </seg>
     <seg type="verse" id="b.ROM.9.4">
      <s id="b.ROM.9.4.1">Owi to Israel mporata wori' rasi' ngkai Alata'ala, apa' hira' toe tauna to napobagia Alata'ala ngkai owi, napajadi' -ra ana' -na moto.</s>
      <s id="b.ROM.9.4.2">Napopohiloi-ra baraka' -na.</s>
      <s id="b.ROM.9.4.3">Ngkai pojanci Alata'ala hi to Israel owi, ria posidaia' -ra hante Alata'ala.</s>
      <s id="b.ROM.9.4.4">Nawai' -ra Atura-na, natudui' -ra ada mpepue' -ra.</s>
      <s id="b.ROM.9.4.5">Wori' pojanci Alata'ala to lompe' hi to Israel.</s>
     </seg>
     <seg type="verse" id="b.ROM.9.5">
      <s id="b.ROM.9.5.1">Hira' toe muli Abraham, Ishak pai' Yakub, totu'a-ra owi to napelihi Alata'ala.</s>
      <s id="b.ROM.9.5.2">Pai' hi kaputu-na Magau' Topetolo' mewali manusia', putu ngkai muli to Israel wo'o-i-wadi-hawo.</s>
      <s id="b.ROM.9.5.3">Magau' Topetolo' toei meliu kuasa-na ngkai hawe'ea, Hi'a-mi Alata'ala to masipato' ta'une' duu' kahae-hae-na.</s>
      <s id="b.ROM.9.5.4">Amin!</s>
     </seg>
     <seg type="verse" id="b.ROM.9.6">
      <s id="b.ROM.9.6.1">Tempo toi, kaworia' to Yahudi uma napobagia Alata'ala.</s>
      <s id="b.ROM.9.6.2">Aga neo' ta'uli' hewa toi: "Alata'ala uma mpo'ihii' janci-na hi to Yahudi."</s>
      <s id="b.ROM.9.6.3">Uma makono lolita toe!</s>
      <s id="b.ROM.9.6.4">Apa' uma hawe'ea muli Israel to napelihi Alata'ala jadi' bagia-na.</s>
     </seg>
     <seg type="verse" id="b.ROM.9.7">
      <s id="b.ROM.9.7.1">Uma hawe'ea muli Abraham to jadi' ana' Abraham mpu'u.</s>
      <s id="b.ROM.9.7.2">Apa' hewa toi lolita Alata'ala hi Abraham: "Muntu' muli Ishak-wadi to jadi' muli-nu ntuku' janci-ku, bela muli-nu to ntani' -na."</s>
     </seg>
     <seg type="verse" id="b.ROM.9.8">
      <s id="b.ROM.9.8.1">Batua-na: uma kabua' -bua' tauna to napomuli wotoloka' Abraham to jadi' ana' -ana' Alata'ala.</s>
      <s id="b.ROM.9.8.2">Muntu' tauna to putu ntuku' pojanci Alata'ala-wadi to jadi' ana' -na.</s>
     </seg>
     <seg type="verse" id="b.ROM.9.9">
      <s id="b.ROM.9.9.1">Ana' Abraham to rahanga' Ishak putu ntuku' pojanci Alata'ala hi Abraham.</s>
      <s id="b.ROM.9.9.2">Alata'ala mpo'uli' -ki Abraham hewa toi: "Tumai-a mpai' mpae boko', pai' Sara tobine-nu mo'ana', mpo'ote hadua ana' tomane."</s>
     </seg>
     <seg type="verse" id="b.ROM.9.10">
      <s id="b.ROM.9.10.1">Pai' uma muntu' toe, hi tutura Esau pai' Yakub monoto tena tahilo beiwa Alata'ala mpopelihi tauna jadi' bagia-na.</s>
      <s id="b.ROM.9.10.2">Esau pai' Yakub toera, ana' to moropa' to na'ote Ribka.</s>
      <s id="b.ROM.9.10.3">Tuama-ra hadua lau-wadi, hanga' -na Ishak, ntu'a-ta owi.</s>
     </seg>
     <seg type="verse" id="b.ROM.9.12">
      <s id="b.ROM.9.12.1">Nto'u-na Ribka neo' mo'ana' -mi, Alata'ala mpo'uli' -ki: "Ana' ulumua' -nu mpai' mengkoru hi tu'ai-na."</s>
      <s id="b.ROM.9.12.2">Nto'u pololita toe, ana' to rodua toe ko'ia-ra putu, pai' ko'ia-ra mpobabehi napa-napa to lompe' ba to dada'a.</s>
      <s id="b.ROM.9.12.3">Tapi' nto'u toe-mi Alata'ala mpakatantu ami' to'uma to napelihi mporata gane' -na.</s>
      <s id="b.ROM.9.12.4">Patuju Alata'ala mpobabehi hewa toe, bona monoto mpu'u tahilo: ane Alata'ala mpopelihi tauna jadi' bagia-na, uma-ra napelihi sabana po'ingku-ra.</s>
      <s id="b.ROM.9.12.5">Napelihi-rale ngkai kabotu' -na moto-hawo.</s>
     </seg>
     <seg type="verse" id="b.ROM.9.13">
      <s id="b.ROM.9.13.1">Hi rala Buku Tomoroli' tabasa Lolita Alata'ala tohe'i: "Muli Yakub to kupelihi, muli Esau uma."</s>
     </seg>
     <seg type="verse" id="b.ROM.9.14">
      <s id="b.ROM.9.14.1">Aga neo' ta'uli' hewa toi: "Ane Alata'ala mpopelihi to hadua pai' mpoka'oja' to hadua, uma-i monoa'!"</s>
      <s id="b.ROM.9.14.2">Uma-e' makono lolita toe!</s>
     </seg>
     <seg type="verse" id="b.ROM.9.15">
      <s id="b.ROM.9.15.1">Kiwoi-dile lolita Alata'ala hi nabi Musa owi to mpo'uli': Aku' moto-kuwo to mpobotuhi hema to kupopohiloi ahi' -ku pai' hema to kupe'ahi'."</s>
     </seg>
     <seg type="verse" id="b.ROM.9.16">
      <s id="b.ROM.9.16.1">Jadi', ane Alata'ala doko' mpopohiloi ahi' -na hi tau hadua, bela konoa manusia' to mpobotuhi toe, bela wo'o pobago manusia'.</s>
      <s id="b.ROM.9.16.2">Alata'ala moto-wadi to mpobotuhi.</s>
     </seg>
     <seg type="verse" id="b.ROM.9.17">
      <s id="b.ROM.9.17.1">Kiwoi wo'o lolita Alata'ala hi Firaun, magau' tana' Mesir owi, to mpo'uli': "Ku'ongko' -ko jadi' magau' hante hanyala lau-wadi patuju-ku: bona ngkai pesapuaka-nu kupopohiloi kabaraka' -ku, alaa-na mpai' hanga' -ku rapomobohe hi humalili' dunia'."</s>
     </seg>
     <seg type="verse" id="b.ROM.9.18">
      <s id="b.ROM.9.18.1">Jadi', Alata'ala mpopohiloi ahi' -na hi tau hadua, pai' napokatu'a nono to hadua.</s>
      <s id="b.ROM.9.18.2">Nababehi toe ntuku' konoa-na moto.</s>
     </seg>
     <seg type="verse" id="b.ROM.9.19">
      <s id="b.ROM.9.19.1">Jadi', bate ria mpai' tauna to mpo'uli' hewa toi: "Ane hewa toe-di, napa-hana pai' Alata'ala mposalai' kehi-ta to dada'a, apa' kehi-ta toe bate ntuku' kabotu' -na ami' -midie!"</s>
     </seg>
     <seg type="verse" id="b.ROM.9.20">
      <s id="b.ROM.9.20.1">Neo' ta'uli' hewa toe, ompi'!</s>
      <s id="b.ROM.9.20.2">Uma-hawo bela ohea-na ane kita' manusia' mehono' hewa toe hi Alata'ala.</s>
      <s id="b.ROM.9.20.3">Ha natao hameha' kura mpo'uli' -ki tauna to mpobabehi-i hewa toi: "Napa-di-kona pai' nubabehi hewa toi-ae?"</s>
     </seg>
     <seg type="verse" id="b.ROM.9.21">
      <s id="b.ROM.9.21.1">Ria huraa-na topobabehi mpobabehi kura ntuku' konoa-na moto-hawo.</s>
      <s id="b.ROM.9.21.2">Ngkai haluntea tana' pulu', ma'ala nababehi hameha' kura to napenasa pai' hameha' to uli' kanababehi-na.</s>
     </seg>
     <seg type="verse" id="b.ROM.9.22">
      <s id="b.ROM.9.22.1">Wae wo'o hante Alata'ala: ria kuasa-na mpobabehi napa konoa-na hante kita' manusia'.</s>
      <s id="b.ROM.9.22.2">Kakoo-kono-na, dota moto-i mpokaroe tauna to dada'a pai' mpopohiloi baraka' -na, apa' masipato' lia-ra rahuku' duu' kahae-hae-na.</s>
      <s id="b.ROM.9.22.3">Aga nau' wae, mosabara-i-pidi hi tauna to natao nakaroe toera.</s>
     </seg>
     <seg type="verse" id="b.ROM.9.23">
      <s id="b.ROM.9.23.1">Nababehi toe bona mpopohiloi ka'uma-na mowo kabohe tuwu' -na hi tauna to napoka'ahi' pai' to napakasadia ami' -mi mporata bagia hi rala kabohe tuwu' -na toe.</s>
     </seg>
     <seg type="verse" id="b.ROM.9.24">
      <s id="b.ROM.9.24.1">Kita' toi-mi to nakio' mporata rasi' toe, uma muntu' ngkai olo' to Yahudi-wadi, tapi' ngkai olo' -ra to bela-ra to Yahudi wo'o.</s>
     </seg>
     <seg type="verse" id="b.ROM.9.25">
      <s id="b.ROM.9.25.1">Hi rala sura nabi Hosea, Alata'ala mpo'uli' hewa toi: Tauna to bela-ra topetuku' -ku pai' to uma mpo'incai ahi' -ku, kukio' -ra mpai' jadi' topetuku' -ku pai' kupopohiloi-ra ahi' -ku."</s>
     </seg>
     <seg type="verse" id="b.ROM.9.26">
      <s id="b.ROM.9.26.1">"Owi Alata'ala mpo'uli' -raka: `Bela-koi bagia-ku.'</s>
      <s id="b.ROM.9.26.2">Tapi' rata mpai' tempo-na tauna toera rapololitai hewa toi: `Napo'ana' mpu'u-mokoi Alata'ala to Tuwu'!'"</s>
     </seg>
     <seg type="verse" id="b.ROM.9.27">
      <s id="b.ROM.9.27.1">Wae-mi lolita Alata'ala to mpotompo'wiwi-ra to bela-ra to Yahudi.</s>
      <s id="b.ROM.9.27.2">Aga ane tauna to Yahudi-hana, ria lolita nabi Yesaya to lonto' lia to mpotompo'wiwi-ra.</s>
      <s id="b.ROM.9.27.3">Moni-na hewa toi: Tauna to napomuli-ki Israel, wori' lia, hewa kawori' wo'one hi wiwi' tahi'.</s>
      <s id="b.ROM.9.27.4">Aga nau' wae, hangkedi' -wadi mpai' to mporata kalompea'.</s>
     </seg>
     <seg type="verse" id="b.ROM.9.28">
      <s id="b.ROM.9.28.1">Apa' rata mpai' tempo-na Pue' mpobotuhi kara-kara hawe'ea tauna hi dunia' hante kanoa' -noa' -na, naposipolea mpu'u-mi, uma-pi naderu' -deru' tempo-na."</s>
     </seg>
     <seg type="verse" id="b.ROM.9.29">
      <s id="b.ROM.9.29.1">Ria wo'o lolita pelowa nabi Yesaya to mpo'uli': Ane rapa' -na Pue' Alata'ala to mobaraka' uma mpetoro-taka ba hangkuja dua pomuli, ke ropu' mpu'u-tamo, hewa pue' ngata Sodom pai' Gomora owi."</s>
     </seg>
     <seg type="verse" id="b.ROM.9.30">
      <s id="b.ROM.9.30.1">Jadi', hewa toi lolita-ku: Tauna to bela-ra to Israel, uma-ra mpopali' ohea-ra bona jadi' monoa' hi poncilo Alata'ala.</s>
      <s id="b.ROM.9.30.2">Aga ria moto-ra hantongo' to jadi' monoa' hi poncilo-na.</s>
      <s id="b.ROM.9.30.3">Alata'ala mpomonoa' -ra hi poncilo-na sabana pepangala' -ra.</s>
     </seg>
     <seg type="verse" id="b.ROM.9.31">
      <s id="b.ROM.9.31.1">To Israel, mahae-ramo doko' jadi' monoa' hi poncilo Alata'ala hi petuku' -ra hi Atura Pue' to naparata Musa, tapi' uma oa' raratai to rapali' toe.</s>
     </seg>
     <seg type="verse" id="b.ROM.9.32">
      <s id="b.ROM.9.32.1">Uma raratai, apa' mpoperaha-ra po'ingku-ra mpotuku' Atura Pue', uma ngkai pepangala' -ra hi Alata'ala.</s>
      <s id="b.ROM.9.32.2">Tewinci' -ra hi watu katewincia'-- batua-na: uma-ra dota mepangala' hi Magau' Topetolo'.</s>
     </seg>
     <seg type="verse" id="b.ROM.9.33">
      <s id="b.ROM.9.33.1">Katewinci' -ra toe telowa ami' -mi hi rala Buku Tomoroli' owi.</s>
      <s id="b.ROM.9.33.2">Na'uli' Alata'ala hewa toi: Mpu'u-mpu'u ku'uli': Magau' to kutu'u hi Bulu' Sion, kurapai' -ki hameha' watu.</s>
      <s id="b.ROM.9.33.3">Wori' tauna tewinci' hi watu toe, alaa-ra tehopo'.</s>
      <s id="b.ROM.9.33.4">Aga hema-hema to mepangala' hi Hi'a, uma-ra mpai' hala'nawu'."</s>
     </seg>
    </div>
    <div type="chapter" id="b.ROM.10">
     <seg type="verse" id="b.ROM.10.1">
      <s id="b.ROM.10.1.1">Ompi' -ompi' hampepangalaa' -ku!</s>
      <s id="b.ROM.10.1.2">Konoa-ku mpu'u, bona to Israel tebahaka ngkai huku' jeko' -ra.</s>
      <s id="b.ROM.10.1.3">Toe to kupekakae oa' -raka hi Alata'ala.</s>
     </seg>
     <seg type="verse" id="b.ROM.10.2">
      <s id="b.ROM.10.2.1">Mantata' mpu'u pepue' -ra hi Alata'ala-- kusabii' moto toe-e.</s>
      <s id="b.ROM.10.2.2">Aga uma ra'incai ohea to makono hilou hi Alata'ala.</s>
     </seg>
     <seg type="verse" id="b.ROM.10.3">
      <s id="b.ROM.10.3.1">Rapiri mata-ra hi ohea to napakasadia Alata'ala.</s>
      <s id="b.ROM.10.3.2">Oja' -ra mengkoru hi Kristus bona jadi' monoa' -ra hi poncilo Alata'ala, ra'agi mpotuku' ohea-ra moto-rawo, doko' mpomonoa' woto-ra hi kampotuku' -ra Atura Pue'.</s>
     </seg>
     <seg type="verse" id="b.ROM.10.4">
      <s id="b.ROM.10.4.1">Tapi' Kristus, Hi'a-mi kadupaa' -na Atura Pue'.</s>
      <s id="b.ROM.10.4.2">Hawe'ea tauna to mepangala' hi Hi'a, jadi' monoa' hi poncilo Alata'ala.</s>
     </seg>
     <seg type="verse" id="b.ROM.10.5">
      <s id="b.ROM.10.5.1">Ria lolita nabi Musa owi to mpo'uli': hema to doko' jadi' monoa' ngkai kampotuku' -ra Atura Pue', mporata-ra katuwua' to lompe' asala ratuku' omea Atura Pue' toe.</s>
     </seg>
     <seg type="verse" id="b.ROM.10.7">
      <s id="b.ROM.10.7.1">Aga ria wo'o-pidi lolita Musa kahamela-na to mpo'uli' ma'ala-ta jadi' monoa' hi poncilo Alata'ala ngkai pepangala' -ta.</s>
      <s id="b.ROM.10.7.2">Hewa toi moni-na: Neo' nu'uli' hi rala nono-nu: `Hema to mpakule' ngkahe' hilou hi suruga?</s>
      <s id="b.ROM.10.7.3">Hema to bisa mana'u hilou hi po'ohaa' tomate?'"</s>
     </seg>
     <seg type="verse" id="b.ROM.10.8">
      <s id="b.ROM.10.8.1">Na'uli' wo'o Musa hewa toi: Kareba Pue' mohu' -wadi, ria hi wiwi-ta pai' ria hi nono-ta."</s>
     </seg>
     <seg type="verse" id="b.ROM.10.9">
      <s id="b.ROM.10.9.1">Ane tapangaku' hante wiwi-ta: "Yesus Hi'a-mi Pue'," pai' ane tapangala' hi rala nono-ta Alata'ala mpotuwu' -i nculii' ngkai kamatea, bate tehore-tamo ngkai huku' jeko' -ta.</s>
     </seg>
     <seg type="verse" id="b.ROM.10.10">
      <s id="b.ROM.10.10.1">Apa' mepangala' -ta hi Yesus hante nono-ta, alaa-na Alata'ala mpo'uli' kamonoa' -ta hi poncilo-na.</s>
      <s id="b.ROM.10.10.2">Pai' tapangaku' Yesus hante wiwi-ta, alaa-na tehore-tamo ngkai huku' jeko' -ta.</s>
     </seg>
     <seg type="verse" id="b.ROM.10.11">
      <s id="b.ROM.10.11.1">Hi rala Buku Tomoroli' ria te'uki' hewa toi: "Hawe'ea tauna to mepangala' hi Hi'a, uma-ra mpai' hala'nawu'."</s>
     </seg>
     <seg type="verse" id="b.ROM.10.12">
      <s id="b.ROM.10.12.1">Lolita toe bate mpobelahi hawe'ea tauna, apa' uma ria posisalaa-na to Yahudi ba tau ntani' -na.</s>
      <s id="b.ROM.10.12.2">Hadua lau-wadi Pue' hi hawe'ea manusia', pai' bohe ahi' -na hi hawe'ea tauna to mekakae hi Hi'a.</s>
     </seg>
     <seg type="verse" id="b.ROM.10.13">
      <s id="b.ROM.10.13.1">Apa' "Hawe'ea tauna to mekakae hi Pue', bate tehore-ra ngkai huku' jeko' -ra."</s>
     </seg>
     <seg type="verse" id="b.ROM.10.14">
      <s id="b.ROM.10.14.1">Hiaa' beiwa-ramo-rana mekakae hi Pue' ane ko'ia-ra mepangala'?</s>
      <s id="b.ROM.10.14.2">Pai' uma wo'o hema to mepangala' ane ko'ia ra'epei Kareba Lompe'.</s>
      <s id="b.ROM.10.14.3">Pai' uma wo'o-ra bisa mpo'epe Kareba Lompe' ane uma hema to mpokarebai-raka.</s>
     </seg>
     <seg type="verse" id="b.ROM.10.15">
      <s id="b.ROM.10.15.1">Pai' hema mpai' to mpokarebai-raka ane uma hema to rasuro?</s>
      <s id="b.ROM.10.15.2">Hewa to te'uki' owi hi rala Buku Tomoroli': "Lompe' lia karata tauna to mpokeni kareba lompe'!"</s>
     </seg>
     <seg type="verse" id="b.ROM.10.16">
      <s id="b.ROM.10.16.1">Aga uma hawe'ea tauna mpopangala' Kareba Lompe' to raparata-raka toe.</s>
      <s id="b.ROM.10.16.2">Ria lolita nabi Yesaya owi to mpo'uli': "Pue', uma hema to mpangala' kareba to kikeni."</s>
     </seg>
     <seg type="verse" id="b.ROM.10.17">
      <s id="b.ROM.10.17.1">Jadi', manusia' kana mpo'epe ulu kareba-na, pai' lako' ma'ala-ra mepangala'.</s>
      <s id="b.ROM.10.17.2">Pai' ane ria to mpoparata-raka Kareba Kristus toe, pai' lako' ma'ala-ra mpo'epe.</s>
     </seg>
     <seg type="verse" id="b.ROM.10.18">
      <s id="b.ROM.10.18.1">Aga neo' ta'uli' hewa toi: "To Israel, ko'ia-ra mpo'epei Kareba Lompe'."</s>
      <s id="b.ROM.10.18.2">Ra'epe moto-midi!</s>
      <s id="b.ROM.10.18.3">Hi rala Buku Tomoroli' te'uki' hewa toi: Kareba toe molele-mi hi humalili' dunia'.</s>
      <s id="b.ROM.10.18.4">Lolita toe raparata-mi hi hawe'ea manusia'."</s>
     </seg>
     <seg type="verse" id="b.ROM.10.19">
      <s id="b.ROM.10.19.1">Neo' wo'o ta'uli' hewa toi: "To Israel uma-hawo mpopaha patuju Alata'ala mpowai' kalompea' hi manusia'."</s>
      <s id="b.ROM.10.19.2">Rapaha moto-midi!</s>
      <s id="b.ROM.10.19.3">Lomo' -lomo' -na, ria Lolita Alata'ala to naparata nabi Musa, hewa toi moni-na: Koi' to Yahudi, kubabehi-koi mohingi' mpai' kampohilo-ni ahi' -ku hi tauna to bela-ra to Yahudi.</s>
      <s id="b.ROM.10.19.4">Nipokedi' nono mpai' mpohilo pompewili' -ku hi tauna to uma mpo'incai-a ngkai owi."</s>
     </seg>
     <seg type="verse" id="b.ROM.10.20">
      <s id="b.ROM.10.20.1">Oti toe, ria wo'o Lolita Alata'ala to lonto' lia to naparata nabi Yesaya.</s>
      <s id="b.ROM.10.20.2">Na'uli' Alata'ala hewa toi: Tauna to uma mpopali' -a, hira' lau-mi to mporua' -a.</s>
      <s id="b.ROM.10.20.3">Pai' tauna to uma mpekune' kahema-ku, kupopo'incai lau-ramo kahema-ku."</s>
     </seg>
     <seg type="verse" id="b.ROM.10.21">
      <s id="b.ROM.10.21.1">Hiaa' ane to Israel-hana, Alata'ala mpo'uli' hewa toi: "Ha'eoa kutonu pale-ku doko' mpodoa-ra, tapi' bate mesapuaka-ra pai' motu'a oa' nono-ra."</s>
     </seg>
    </div>
    <div type="chapter" id="b.ROM.11">
     <seg type="verse" id="b.ROM.11.1">
      <s id="b.ROM.11.1.1">Jadi', kupekune': ha natadi mpu'u-ramo Alata'ala to Israel to napobagia ngkai owi-e?</s>
      <s id="b.ROM.11.1.2">Uma-hawo.</s>
      <s id="b.ROM.11.1.3">Apa' aku' toi, to Israel wo'o-a-kuwo.</s>
      <s id="b.ROM.11.1.4">Aku' muli Abraham ngkai posantinaa Benyamin.</s>
     </seg>
     <seg type="verse" id="b.ROM.11.2">
      <s id="b.ROM.11.2.1">Alata'ala uma mpotadi tauna to napelihi ami' -mi ngkai lomo' -na.</s>
      <s id="b.ROM.11.2.2">Kiwoi-dile tutura nabi Elia to te'uki' hi rala Buku Tomoroli' -e.</s>
      <s id="b.ROM.11.2.3">Elia mpopakilu to Israel hi Alata'ala, na'uli':</s>
     </seg>
     <seg type="verse" id="b.ROM.11.3">
      <s id="b.ROM.11.3.1">"Pue', rapatehi-ramo nabi-nu, pai' rakero wo'o-mi watu pontunua pepue' -kai hi Iko.</s>
      <s id="b.ROM.11.3.2">Muntu' hadua-ku-damo to tuwu', aga rapali' wo'o-ama doko' rapatehi!"</s>
     </seg>
     <seg type="verse" id="b.ROM.11.4">
      <s id="b.ROM.11.4.1">Na'uli' -ki Alata'ala hewa toi: "Neo' nu'uli' hadudua-nu-damo to mpotuku' -a.</s>
      <s id="b.ROM.11.4.2">Ria-ra-pidile to kupetoro-e, pitu ncobu-rapa.</s>
      <s id="b.ROM.11.4.3">Hira' toe bate bagia-ku, uma-ra mepue' hi pinotau to rahanga' Baal."</s>
     </seg>
     <seg type="verse" id="b.ROM.11.5">
      <s id="b.ROM.11.5.1">Hewa to jadi' hi tempo nabi Elia owi, wae wo'o to jadi' tempo toi: kaworia' to Yahudi uma mepangala' hi Yesus, tapi' ria moto-ra hantongo' to mepangala', apa' hira' toe to napelihi ami' -mi Alata'ala jadi' bagia-na.</s>
      <s id="b.ROM.11.5.2">Napelihi-ra toe muntu' ngkai kabula rala-na moto-hawo,</s>
     </seg>
     <seg type="verse" id="b.ROM.11.6">
      <s id="b.ROM.11.6.1">bela ngkai po'ingku-ra.</s>
      <s id="b.ROM.11.6.2">Apa' ane rapa' -na napelihi-ra sabana pohiwili-na ngkai po'ingku-ra to lompe', batua-na kabula rala Alata'ala bela kabula rala mpu'u.</s>
     </seg>
     <seg type="verse" id="b.ROM.11.7">
      <s id="b.ROM.11.7.1">Jadi', lolita powoe-na hewa toi: to Israel doko' mpotuku' ohea-ra moto bona ngalai' jadi' monoa' -ra hi poncilo Alata'ala, aga uma raratai napa to rapali' toe.</s>
      <s id="b.ROM.11.7.2">Ria moto-ra to mporata, aga hangkedi' -wadi, paka' to napelihi ami' -ramo Alata'ala.</s>
      <s id="b.ROM.11.7.3">To ntani' -ntani' -na mengkabatu hi pekio' Pue',</s>
     </seg>
     <seg type="verse" id="b.ROM.11.8">
      <s id="b.ROM.11.8.1">hewa to te'uki' owi hi rala Buku Tomoroli': Alata'ala mpowai' -ra nono to moko'o.</s>
      <s id="b.ROM.11.8.2">Napokapiri mata-ra bona neo' rahiloi ohea to makono.</s>
      <s id="b.ROM.11.8.3">Na'unca tilinga-ra bona neo' ra'epei kareba to makono, duu' hewa toe lau."</s>
     </seg>
     <seg type="verse" id="b.ROM.11.9">
      <s id="b.ROM.11.9.1">Wae wo'o-hawo lolita Magau' Daud owi to mpo'uli': O Pue', kuperapi' bona hawe'ea rasi' to hi tauna toera mpopanawu' -ra lau-mi, duu' -na mporata silaka pai' huku' -ra, bona tepehawai kehi-ra to dada'a.</s>
     </seg>
     <seg type="verse" id="b.ROM.11.10">
      <s id="b.ROM.11.10.1">Pakabengi pekiri-ra, bona neo' ra'incai ohea to makono.</s>
      <s id="b.ROM.11.10.2">Pakasusa' -ra, bona bungku' -ra mpokolo kasusaa' -ra toe."</s>
     </seg>
     <seg type="verse" id="b.ROM.11.11">
      <s id="b.ROM.11.11.1">Jadi', kaworia' to Yahudi tewinci' apa' uma-ra mepangala'.</s>
      <s id="b.ROM.11.11.2">Aga neo' ta'uli' hewa toi: tewinci' -ra toe, alaa-na monawu' lau-ramo duu' kahae-hae-na.</s>
      <s id="b.ROM.11.11.3">Bela-hawo toe patuju Alata'ala.</s>
      <s id="b.ROM.11.11.4">Ngkai petiboki to Yahudi toe, tauna to bela-ra to Yahudi rapalogai mepangala' hi Pue' Yesus duu' -na tehore-ra ngkai huku' jeko' -ra.</s>
      <s id="b.ROM.11.11.5">Ka'omea-na mpai', mehina-ramo to Yahudi doko' mpotuku' tonco tauna to bela-ra to Yahudi.</s>
     </seg>
     <seg type="verse" id="b.ROM.11.12">
      <s id="b.ROM.11.12.1">Kaworia' to Yahudi mesapuaka pai' uma-ra napobagia Alata'ala.</s>
      <s id="b.ROM.11.12.2">Pai' ngkai ree wori' tauna to bela-ra to Yahudi hi humalili' dunia' mporata rasi' bohe ngkai Alata'ala.</s>
      <s id="b.ROM.11.12.3">Jadi', peliu-liu-nami mpai' kamarasi' -na ihi' dunia' ane to Yahudi medea pai' nculii' hi Alata'ala!</s>
     </seg>
     <seg type="verse" id="b.ROM.11.13">
      <s id="b.ROM.11.13.1">Lolita-ku tohe'i kutoa' hi koi' ompi' -ompi' -ku to bela-koi to Yahudi.</s>
      <s id="b.ROM.11.13.2">Aku' toi suro Pue' Yesus, to nasuro mpokeni Kareba Lompe' hi koi' to bela-koi to Yahudi.</s>
      <s id="b.ROM.11.13.3">Bago-ku toi kutu'u oa' hi tanuana' -ku.</s>
     </seg>
     <seg type="verse" id="b.ROM.11.14">
      <s id="b.ROM.11.14.1">Ngkai bago-ku toi, meka' ria mpai' hingka to Yahudi-ku to mehina mpohilo tauna to bela-ra to Yahudi mepangala' hi Pue' Yesus, alaa-na mepangala' wo'o-ramo-rawo hi Pue' Yesus, pai' tehore-ra ngkai huku' jeko' -ra.</s>
     </seg>
     <seg type="verse" id="b.ROM.11.15">
      <s id="b.ROM.11.15.1">Apa' nto'u-na Alata'ala mpotadi to Yahudi, tebea-mi ohea hi hawe'ea tauna hi dunia' bona posidaia' -ra hante Alata'ala jadi' lompe'.</s>
      <s id="b.ROM.11.15.2">Jadi', meliu kamarasi' -na ihi' dunia' ane Alata'ala mpotarima nculii' -ramo to Yahudi toera.</s>
      <s id="b.ROM.11.15.3">Kajadia' toe mpai' hewa tomate to tuwu' nculii'.</s>
     </seg>
     <seg type="verse" id="b.ROM.11.17">
      <s id="b.ROM.11.17.1">Ane ulumua' hinu'a-ta tatonu hi Alata'ala, batua-na hawe'ea hinu'a-ta Alata'ala-mi pue' -na.</s>
      <s id="b.ROM.11.17.2">Ane rali' -na Alata'ala pue' -na, ra'a-na Alata'ala wo'o-wadi pue' -na.</s>
      <s id="b.ROM.11.17.3">To Yahudi ma'ala rarapai' -ki hangkaju kaju zaitun to rapiara.</s>
      <s id="b.ROM.11.17.4">Rali' -na mpobatuai ntu'a to Yahudi to napobagia Alata'ala owi.</s>
      <s id="b.ROM.11.17.5">Ra'a-na mpobatuai muli-ra.</s>
      <s id="b.ROM.11.17.6">Ra'a-na hantongo' nahepi' Alata'ala, pai' hi pohepia' -na toe napopentaka' ra'a ngkai kaju zaitun to uma rapiara, bona ra'a toe tuwu' pai' mporata rudu' ngkai rali' kaju to rapiara.</s>
      <s id="b.ROM.11.17.7">Rali' to napopentaka' toe-e, koi' -mi to bela-koi to Yahudi.</s>
     </seg>
     <seg type="verse" id="b.ROM.11.18">
      <s id="b.ROM.11.18.1">Aga neo' molangko nono-ni ompi'.</s>
      <s id="b.ROM.11.18.2">Neo' niruge' -ra to Yahudi to ratadi toera.</s>
      <s id="b.ROM.11.18.3">Kiwoi-e': koi' hewa ra'a wo'o-wadi, koi' mporata rasi' ngkai rali' kaju to rapiara, bela kaju to mporata rasi' ngkai koi'!</s>
     </seg>
     <seg type="verse" id="b.ROM.11.19">
      <s id="b.ROM.11.19.1">Pai' neo' wo'o ni'uli' hewa toi hi rala nono-ni: "Kai' -kaina to napokono Alata'ala, apa' to Yahudi to hantongo' toera natadi bona kai' -mi mposampei-ra."</s>
     </seg>
     <seg type="verse" id="b.ROM.11.20">
      <s id="b.ROM.11.20.1">Makono moto-di ompi'.</s>
      <s id="b.ROM.11.20.2">Tapi' kiwoi-e': hira' ratadi apa' uma-ra mepangala'.</s>
      <s id="b.ROM.11.20.3">Koi' rapotuwu' apa' mepangala' -koi.</s>
      <s id="b.ROM.11.20.4">Neo' molangko nono-ni, mengkoru lau-mokoi hi Alata'ala!</s>
     </seg>
     <seg type="verse" id="b.ROM.11.21">
      <s id="b.ROM.11.21.1">Apa' ane Alata'ala mpotadi to Yahudi, to hewa ra'a to ria ami' -mi hi woto kaju, neo' ni'uli' wae, uma mpai' lau nono-na mpotadi-koi ane mesapuaka-koi.</s>
     </seg>
     <seg type="verse" id="b.ROM.11.22">
      <s id="b.ROM.11.22.1">Hi ree tahilo kama'ahi' -na Alata'ala pai' tahilo wo'o kamonoa' -na mehuku'.</s>
      <s id="b.ROM.11.22.2">Monoa' -i mpohuku' tauna to mesapuaka.</s>
      <s id="b.ROM.11.22.3">Ma'ahi' -i hi koi' ompi', asala tida-koi hi ahi' -na toe.</s>
      <s id="b.ROM.11.22.4">Ane uma, natadi wo'o-ko-koiwo mpai'!</s>
     </seg>
     <seg type="verse" id="b.ROM.11.23">
      <s id="b.ROM.11.23.1">Ane to Yahudi to mesapuaka toera, ane medea-ra ngkai pesapuakaa-ra, bate natarima nculii' moto-ra Alata'ala.</s>
      <s id="b.ROM.11.23.2">Ria kuasa-na mpotarima-ra nculii'.</s>
     </seg>
     <seg type="verse" id="b.ROM.11.24">
      <s id="b.ROM.11.24.1">Apa' koi' rarapai' -ki ra'a ngkai kaju to uma rapiara, aga nau' wae rapopentaka' -mokoi hi woto kaju to rapiara.</s>
      <s id="b.ROM.11.24.2">Jadi', ane ra'a ngkai kaju to uma rapiara ma'ala rapopentaka' hi woto kaju to rapiara, peliu-liu-nami mpai' ra'a ngkai kaju to rapiara bisa rapopentaka' nculii' hi karahepia' -na ami'.</s>
     </seg>
     <seg type="verse" id="b.ROM.11.25">
      <s id="b.ROM.11.25.1">Ompi' -ompi' hampepangalaa' -ku!</s>
      <s id="b.ROM.11.25.2">Doko' ku'uli' -kokoi napa patuju Alata'ala to uma ra'incai manusia' ngkai owi.</s>
      <s id="b.ROM.11.25.3">Ku'uli' -kokoi toi bona neo' mpai' molangko nono-ni.</s>
      <s id="b.ROM.11.25.4">Bona ni'inca: to Israel hantongo' motu'a nono-ra tempo toi.</s>
      <s id="b.ROM.11.25.5">Aga kamotu'a nono-ra toe hampai' -wadi, duu' -na hono' -mi kadea-ra tauna to bela-ra to Yahudi mepangala' hi Yesus.</s>
     </seg>
     <seg type="verse" id="b.ROM.11.26">
      <s id="b.ROM.11.26.1">Ngkai ree mpai', hawe'ea to Israel tehore ngkai huku' jeko' -ra.</s>
      <s id="b.ROM.11.26.2">Kajadia' toe, hintotoa hante lolita to te'uki' hi rala Buku Tomoroli' owi.</s>
      <s id="b.ROM.11.26.3">Na'uli' Alata'ala: Rata mpai' tempo-na, Topetolo' mehuwu ngkai Bulu' Sion, pai' napori hawe'ea kadada'aa ngkai muli Yakub.</s>
     </seg>
     <seg type="verse" id="b.ROM.11.27">
      <s id="b.ROM.11.27.1">Toi-mi janci-ku hi hira': Hi tempo toe mpai', ku'ampungi jeko' -ra."</s>
     </seg>
     <seg type="verse" id="b.ROM.11.28">
      <s id="b.ROM.11.28.1">Tempo toi to Yahudi jadi' bali' Alata'ala, apa' oja' -ra mpopangala' Kareba Lompe'.</s>
      <s id="b.ROM.11.28.2">Ngkai ree, marasi' lau-koi to bela to Yahudi.</s>
      <s id="b.ROM.11.28.3">Aga nau' wae, to Yahudi toera, bate napoka'ahi' oa' -ra Alata'ala, apa' napelihi-ramo ngkai owi pai' nakiwoi oa' pojanci-na hi ntu'a-ra.</s>
     </seg>
     <seg type="verse" id="b.ROM.11.29">
      <s id="b.ROM.11.29.1">Apa' ane Alata'ala mpopelihi pai' mpogane' tauna, uma nadii' nculii' gane' -na toe.</s>
     </seg>
     <seg type="verse" id="b.ROM.11.30">
      <s id="b.ROM.11.30.1">Owi uma-koi mengkoru hi Alata'ala.</s>
      <s id="b.ROM.11.30.2">Tapi' tempo toi nirata-mi ahi' Alata'ala, apa' ngkai pesapuaka-ra to Yahudi.</s>
     </seg>
     <seg type="verse" id="b.ROM.11.31">
      <s id="b.ROM.11.31.1">Wae wo'o-ra to Yahudi.</s>
      <s id="b.ROM.11.31.2">Tempo toi mesapuaka-ra, bona ahi' Alata'ala rata hi koi'.</s>
      <s id="b.ROM.11.31.3">Aga hira' wo'o-rawo mpai' mporata ahi' Alata'ala, hibalia hewa koi'.</s>
     </seg>
     <seg type="verse" id="b.ROM.11.32">
      <s id="b.ROM.11.32.1">Alata'ala mpelele' hawe'ea tauna mesapuaka, bona ma'ala-i mpopehuwu ahi' -na hi hawe'ea tauna.</s>
     </seg>
     <seg type="verse" id="b.ROM.11.33">
      <s id="b.ROM.11.33.1">Uma mpu'u mowo kabohe tuwu' -na Alata'ala!</s>
      <s id="b.ROM.11.33.2">Uma mowo kamonoto nono-na pai' kape'inca-na!</s>
      <s id="b.ROM.11.33.3">Hema to ma'ala mpeputu patuju-na!</s>
      <s id="b.ROM.11.33.4">Hema to ma'ala mpewulihi' hawe'ea bago-na!</s>
     </seg>
     <seg type="verse" id="b.ROM.11.34">
      <s id="b.ROM.11.34.1">"Hema to mpo'inca pekiri Alata'ala!</s>
      <s id="b.ROM.11.34.2">Hema to ma'ala mpotudui' -i!"</s>
     </seg>
     <seg type="verse" id="b.ROM.11.35">
      <s id="b.ROM.11.35.1">"Hema to mpowai' -i ba napa-napa, alaa-na ma'ala-ra merapi' hiwili-na!"</s>
     </seg>
     <seg type="verse" id="b.ROM.11.36">
      <s id="b.ROM.11.36.1">Apa' hawe'ea to ria, napajadi' Alata'ala, nakuasai Alata'ala pai' napobagia Alata'ala.</s>
      <s id="b.ROM.11.36.2">Une' -imi duu' kahae-hae-na!</s>
      <s id="b.ROM.11.36.3">Amin!</s>
     </seg>
    </div>
    <div type="chapter" id="b.ROM.12">
     <seg type="verse" id="b.ROM.12.1">
      <s id="b.ROM.12.1.1">Ngkai toe-mi ompi' -ompi', ku'apui nono-ni: apa' wae-mi kabohe ahi' Alata'ala hi kita' -e, toe pai' kana nitonu woto-ni hi Alata'ala, niponcawa pepue' -ni to tuwu'.</s>
      <s id="b.ROM.12.1.2">Tonu woto-ni hi Alata'ala, bona Hi'a to mpo'atoro' katuwu' -ni, pai' bona moroli' po'ingku-ni.</s>
      <s id="b.ROM.12.1.3">Toe-hana ada mpepue' -ni to masipato', toe to mpakagoe' nono Alata'ala.</s>
     </seg>
     <seg type="verse" id="b.ROM.12.2">
      <s id="b.ROM.12.2.1">Neo' nituku' kehi tauna to uma mpo'incai Alata'ala.</s>
      <s id="b.ROM.12.2.2">Pelele' Alata'ala mpobalii' kehi-ni hi kanabo'ui-na pekiri-ni.</s>
      <s id="b.ROM.12.2.3">Apa' ane hewa toe-damo, ni'inca mpu'u-mi patuju Alata'ala hi rala katuwu' -ni.</s>
      <s id="b.ROM.12.2.4">Ni'inca kalompe' patuju-na toe, to mpakagoe' nono-na, pai' to uma ria kakuraa' -na.</s>
     </seg>
     <seg type="verse" id="b.ROM.12.3">
      <s id="b.ROM.12.3.1">Apa' lawi' nawai' -ama Alata'ala huraa jadi' suro-na, toe pai' kuparesai' -koi butu-butu dua-ni: neo' -ta mpomolangko nono-ta meliu ngkai kakono-na.</s>
      <s id="b.ROM.12.3.2">Kana monoto nono-ta mpopekiri katuwu' -ta moto, ntuku' huka' pepangala' to nabagi-taka Alata'ala butu-butu dua-ta.</s>
     </seg>
     <seg type="verse" id="b.ROM.12.4">
      <s id="b.ROM.12.4.1">Rapa' -na hi woto manusia' ria wori' bagia-na, aga hawoto lau-wadi, pai' butu bagia woto toe hore-hore ria bago-ra.</s>
     </seg>
     <seg type="verse" id="b.ROM.12.5">
      <s id="b.ROM.12.5.1">Wae wo'o kita' to mepangala' hi Kristus: wori' -ta, aga hawoto lau-ta-wadi hi posidai' -ta hante Kristus, pai' momedai' -tamo butu dua-ta hi himpau kita'.</s>
     </seg>
     <seg type="verse" id="b.ROM.12.6">
      <s id="b.ROM.12.6.1">Hore-hore ria kola' -ta to mosisala, ntuku' to nakolai' -taka Alata'ala.</s>
      <s id="b.ROM.12.6.2">Tauna to ria kola' -na mpohowa' Lolita Alata'ala, kana mpopomako' bago-na toe ntuku' huka' pepangala' -na.</s>
     </seg>
     <seg type="verse" id="b.ROM.12.7">
      <s id="b.ROM.12.7.1">Tauna to ria kola' -na mpotulungi doo, kana metulungi mpu'u-i-hawo.</s>
      <s id="b.ROM.12.7.2">Tauna to ria kola' -na metudui', kana metudui' mpu'u-i.</s>
     </seg>
     <seg type="verse" id="b.ROM.12.8">
      <s id="b.ROM.12.8.1">Tauna to ria kola' -na mporohoi nono doo, bate tetu-mi-hawo bago-na.</s>
      <s id="b.ROM.12.8.2">Hema-ta to ria kola' -ta mpowai' doo ba napa-napa, wai' -ramo doo-ta hante kamanara-ta.</s>
      <s id="b.ROM.12.8.3">Hema to ria kola' -na jadi' pangkeni, kana mepakeni-i hante nono-na mpu'u.</s>
      <s id="b.ROM.12.8.4">Pai' tauna to ria kola' -na mpewili' doo to mpe'ahii', pewili' -ramo hante nono to goe'.</s>
     </seg>
     <seg type="verse" id="b.ROM.12.9">
      <s id="b.ROM.12.9.1">Poka'ahi' mpu'u doo-ni, neo' rapo'ada-wadi.</s>
      <s id="b.ROM.12.9.2">Tadi kehi to dada'a, kakamu kehi to lompe'.</s>
     </seg>
     <seg type="verse" id="b.ROM.12.10">
      <s id="b.ROM.12.10.1">Momepoka'ahi' -koi hewa pomepoka'ahi' to ntali ompi', pai' momeri'uu-uluhi-koi momebila' hadua pai' hadua.</s>
     </seg>
     <seg type="verse" id="b.ROM.12.11">
      <s id="b.ROM.12.11.1">Baka' mobago hi Pue', neo' lose.</s>
      <s id="b.ROM.12.11.2">Neo' tapelele' apu-ta mate, kakamu bago Pue' hante nono mpu'u.</s>
     </seg>
     <seg type="verse" id="b.ROM.12.12">
      <s id="b.ROM.12.12.1">Pakagoe' nono-ta, apa' moroho poncarumakaa-ta hi Pue'.</s>
      <s id="b.ROM.12.12.2">Tari hi rala kasusaa'.</s>
      <s id="b.ROM.12.12.3">Tida mosampaya.</s>
     </seg>
     <seg type="verse" id="b.ROM.12.13">
      <s id="b.ROM.12.13.1">Tulungi doo hampepangalaa' -ta to hi rala kakuraa' -ra.</s>
      <s id="b.ROM.12.13.2">Jole' metorata.</s>
     </seg>
     <seg type="verse" id="b.ROM.12.14">
      <s id="b.ROM.12.14.1">Ane ria tauna to mpobalinai' -koi, merapi' -koi hi Alata'ala bona nagane' -ra.</s>
      <s id="b.ROM.12.14.2">Gane' -ra, neo' nitipo' -ra.</s>
     </seg>
     <seg type="verse" id="b.ROM.12.15">
      <s id="b.ROM.12.15.1">Goe' hangkaa-ngkania hante tauna to goe', geo' hante tauna to geo'.</s>
     </seg>
     <seg type="verse" id="b.ROM.12.16">
      <s id="b.ROM.12.16.1">Hintuwu' hante doo-doo-ta.</s>
      <s id="b.ROM.12.16.2">Neo' mpokalangko nono-ta, agina pohintuwu' -raka tauna to dingki' tuwu' -ra.</s>
      <s id="b.ROM.12.16.3">Neo' -ta mpopeliu kapante-ta ngkai doo-ta.</s>
     </seg>
     <seg type="verse" id="b.ROM.12.17">
      <s id="b.ROM.12.17.1">Ane ria to mpobalinai' -ta, neo' pehawai-ra.</s>
      <s id="b.ROM.12.17.2">Babehi napa to lompe' hi poncilo hawe'ea tauna.</s>
     </seg>
     <seg type="verse" id="b.ROM.12.18">
      <s id="b.ROM.12.18.1">Ane ma'aa-ala, kita' kana mpohudukulei' mpopali' ohea-na bona momekalompei' -ta hante hawe'ea tauna.</s>
     </seg>
     <seg type="verse" id="b.ROM.12.19">
      <s id="b.ROM.12.19.1">Ompi' -ompi' to kupe'ahi': neo' pehawai kadada'aa doo.</s>
      <s id="b.ROM.12.19.2">Pelele' Alata'ala moto-hawo to mpohuku' -ra.</s>
      <s id="b.ROM.12.19.3">Apa' hi rala Buku Tomoroli' Alata'ala mpo'uli': Aku' -damo to mpehawai.</s>
      <s id="b.ROM.12.19.4">Aku' -damo to mpohuku'."</s>
      <s id="b.ROM.12.19.5">Wae-mi ponguli' Pue'.</s>
     </seg>
     <seg type="verse" id="b.ROM.12.20">
      <s id="b.ROM.12.20.1">Jadi', tuku' -mi tudui' Buku Tomoroli' owi to mpo'uli': "Ane mo'oro' bali' -nu, pokoni' -ra-rawo.</s>
      <s id="b.ROM.12.20.2">Ba ngkamara-ra, poponginu-ra.</s>
      <s id="b.ROM.12.20.3">Ane hewa toe nubabehi, me'ea' huli' -ra mpai'."</s>
     </seg>
     <seg type="verse" id="b.ROM.12.21">
      <s id="b.ROM.12.21.1">Neo' rapehawai kehi doo to dada'a hante kehi to dada'a wo'o.</s>
      <s id="b.ROM.12.21.2">Ane hewa toe, madagi lau-tamo, apa' nadagi kada'aa-tamo.</s>
      <s id="b.ROM.12.21.3">Agina hiwili kehi to dada'a hante kehi to lompe', bona tadagi kada'aa hante kalompea'.</s>
     </seg>
    </div>
    <div type="chapter" id="b.ROM.13">
     <seg type="verse" id="b.ROM.13.1">
      <s id="b.ROM.13.1.1">Butu dua tauna kana mengkoru hi topoparenta to hi wongko-ta.</s>
      <s id="b.ROM.13.1.2">Apa' uma ria mara topoparenta ane uma mporata kuasa ngkai Alata'ala.</s>
      <s id="b.ROM.13.1.3">Pai' topoparenta to ria, bate napakatantu Alata'ala.</s>
     </seg>
     <seg type="verse" id="b.ROM.13.2">
      <s id="b.ROM.13.2.1">Jadi', tauna to mpo'ewa topoparenta, mposapuaka napa to napakatantu Alata'ala.</s>
      <s id="b.ROM.13.2.2">Pai' tauna to hewa toe kehi-ra bate rahuku'.</s>
     </seg>
     <seg type="verse" id="b.ROM.13.3">
      <s id="b.ROM.13.3.1">Ane lompe' kehi-ta ompi', uma-ta me'eka' hi topoparenta.</s>
      <s id="b.ROM.13.3.2">To me'eka' -le, tauna to dada'a kehi-ra.</s>
      <s id="b.ROM.13.3.3">Jadi', bona neo' -ta me'eka' hi topoparenta, babehi to lompe', bona topoparenta mpo'une' -ta mpai'.</s>
     </seg>
     <seg type="verse" id="b.ROM.13.4">
      <s id="b.ROM.13.4.1">Apa' topoparenta toera, pahawaa' Alata'ala to mobago bona lompe' katuwu' -ta.</s>
      <s id="b.ROM.13.4.2">Aga ane melalu-ta, bate me'eka' -ta-hawo hi topoparenta, apa' ria-hana kuasa-ra mehuku'.</s>
      <s id="b.ROM.13.4.3">Apa' topoparenta toera pahawaa' Alata'ala to mpopadupa' huku' Alata'ala hi tauna to dada'a.</s>
     </seg>
     <seg type="verse" id="b.ROM.13.5">
      <s id="b.ROM.13.5.1">Toe pai' kana mengkoru-ta hi hawa' topoparenta.</s>
      <s id="b.ROM.13.5.2">Mengkoru-ta bona neo' -ta rahuku'.</s>
      <s id="b.ROM.13.5.3">Aga meliu ngkai toe, mengkoru-ta apa' ta'inca hi rala nono-ta, toe-mi to masipato' tababehi.</s>
     </seg>
     <seg type="verse" id="b.ROM.13.6">
      <s id="b.ROM.13.6.1">Toe wo'o-mi pai' kana mpobayari-ta paja', bona topoparenta ma'ala mpopomako' bago to napopokoloi-raka Alata'ala.</s>
     </seg>
     <seg type="verse" id="b.ROM.13.7">
      <s id="b.ROM.13.7.1">Wai' hi hawe'ea tauna napa to toto-na rawai' -raka, ba paja' -i ba ongkoso' ntani' -na.</s>
      <s id="b.ROM.13.7.2">Pengkorui tauna to toto-na rapengkorui.</s>
      <s id="b.ROM.13.7.3">Bila' tauna to toto-na rabila'.</s>
     </seg>
     <seg type="verse" id="b.ROM.13.8">
      <s id="b.ROM.13.8.1">Neo' mo'inta hi doo.</s>
      <s id="b.ROM.13.8.2">Aga kakono-na ria oa' inta-ta hi doo.</s>
      <s id="b.ROM.13.8.3">Inta-ta toe: kana mpoka'ahi' doo.</s>
      <s id="b.ROM.13.8.4">Jadi', neo' taka'ohai mpobayari inta-ta toe.</s>
      <s id="b.ROM.13.8.5">Apa' ane tapoka'ahi' doo, ta'ihii' -mi Atura Pue'.</s>
     </seg>
     <seg type="verse" id="b.ROM.13.9">
      <s id="b.ROM.13.9.1">Apa' hi rala Atura Pue' ria parenta toi: "Neo' mobualo', neo' mepatehi, neo' manako, neo' mpokahina anu doo."</s>
      <s id="b.ROM.13.9.2">Hawe'ea toe, pai' parenta ntani' -na wo'o, tatuku' omea-mi ane tatuku' hawa' to hanyala toi: "Kana tapoka'ahi' doo-ta hewa kampoka'ahi' -ta woto-ta moto."</s>
     </seg>
     <seg type="verse" id="b.ROM.13.10">
      <s id="b.ROM.13.10.1">Ane tapoka'ahi' doo-ta, uma-hawo tababehi to dada'a hi doo-ta toe.</s>
      <s id="b.ROM.13.10.2">Jadi' ane ma'ahi' -ta, ta'ihii' -mi Atura Pue'.</s>
     </seg>
     <seg type="verse" id="b.ROM.13.11">
      <s id="b.ROM.13.11.1">Hawe'ea toe kana tababehi, ompi', apa' ta'inca moto-mi napa to masipato' tababehi hi tempo toi.</s>
      <s id="b.ROM.13.11.2">Memata-tamo ngkai poleta' -ta, apa' neo' rata-mi tempo-na Pue' Yesus tumai mpohore-ta ngkai dunia' to dada'a toi.</s>
      <s id="b.ROM.13.11.3">Ngkai lomo' pepangala' -ta hi Pue' duu' tempo toi, kamoo-mohua' -mi tempo karataa Pue' Yesus toe.</s>
     </seg>
     <seg type="verse" id="b.ROM.13.12">
      <s id="b.ROM.13.12.1">Bengi-na neo' timpaliu-mi, pai' neo' mehupa' -mi eo.</s>
      <s id="b.ROM.13.12.2">Toe pai' kana tatadi kehi-kehi to hi kabengia-na, pai' tahenta-mi rewa mpanga'e to hi kabajaa-na.</s>
     </seg>
     <seg type="verse" id="b.ROM.13.13">
      <s id="b.ROM.13.13.1">Babehi gau' to masipato' hi kabajaa-na.</s>
      <s id="b.ROM.13.13.2">Neo' ntora mosusa' palangu-langu.</s>
      <s id="b.ROM.13.13.3">Hi gau' tomane pai' tobine neo' mogau' sala' ba mpotuku' kahinaa nono-ta to dada'a.</s>
      <s id="b.ROM.13.13.4">Neo' motuda' ba mohingi'.</s>
     </seg>
     <seg type="verse" id="b.ROM.13.14">
      <s id="b.ROM.13.14.1">Kana tatuku' -mi kehi Pue' Yesus Kristus, tapoluba' tapo'enu' tatatane eo-eo-na hi rala katuwu' -ta.</s>
      <s id="b.ROM.13.14.2">Neo' -pi tatuku' kehi manusia' to doko' mpe'ohai kahinaa nono-ra to dada'a.</s>
     </seg>
    </div>
    <div type="chapter" id="b.ROM.14">
     <seg type="verse" id="b.ROM.14.1">
      <s id="b.ROM.14.1.1">Ria ompi' hampepangalaa' -ta hantongo' to ko'ia moroho pepangala' -ra, alaa-na morara' nono-ra mpobabehi ba hangkuja nyala gau'.</s>
      <s id="b.ROM.14.1.2">Kana tatarima lompe' -ra tauna to hewa toe.</s>
      <s id="b.ROM.14.1.3">Nau' mosisala ada-ra hante ada-ta, neo' toe rapomehonoi'.</s>
     </seg>
     <seg type="verse" id="b.ROM.14.2">
      <s id="b.ROM.14.2.1">Rapa' -na: tauna to moroho pepangala' -ra mpo'uli' ma'ala moto-ta mpokoni' pongkoni' ba napa-napa.</s>
      <s id="b.ROM.14.2.2">Aga ria hantongo' to ko'ia moroho pepangala' -ra.</s>
      <s id="b.ROM.14.2.3">Ra'uli' to hantongo' toera, uma napokonoi Pue' ane ngkoni' bau' -ta, muntu' ngkojo-wadi to ma'ala rakoni'.</s>
     </seg>
     <seg type="verse" id="b.ROM.14.3">
      <s id="b.ROM.14.3.1">Tauna to mpokoni' omea, neo' mporuge' doo to uma ngkoni' bau'.</s>
      <s id="b.ROM.14.3.2">Pai' tauna to mopalii' ngkoni' bau', neo' wo'o-ra mposalai' doo to ngkoni' ka'apa-apa-na.</s>
      <s id="b.ROM.14.3.3">Apa' Alata'ala mpotarima doo-ta toe jadi' ana' -na.</s>
     </seg>
     <seg type="verse" id="b.ROM.14.4">
      <s id="b.ROM.14.4.1">Doo-ta toe, batua Pue'.</s>
      <s id="b.ROM.14.4.2">Neo' -ta-hawo mposalai' batua kahadua-na.</s>
      <s id="b.ROM.14.4.3">Ba monoa' -i ba masala' -i, toe bago Pue' -na moto-hawo.</s>
      <s id="b.ROM.14.4.4">Pai' bate monoa' moto-i mpai' doo-ta toe, apa' nakule' Pue' mpomonoa' -i.</s>
     </seg>
     <seg type="verse" id="b.ROM.14.5">
      <s id="b.ROM.14.5.1">Ria wo'o tauna to mpo'uli' karia-na eo to matantu to meliu kanatao-na tapepuei'.</s>
      <s id="b.ROM.14.5.2">Hiaa' hantongo' mpo'uli' hibalia-wadi-hawo hawe'ea eo.</s>
      <s id="b.ROM.14.5.3">To poko-nale, butu dua-ta kana mparasaya hi rala nono-ta kanapokono-na Pue' pobabehi-ta.</s>
     </seg>
     <seg type="verse" id="b.ROM.14.6">
      <s id="b.ROM.14.6.1">Tauna to mpomeliu eo ha'eo, nababehi toe bona mpobila' Pue'.</s>
      <s id="b.ROM.14.6.2">Tauna to ngkoni' ka'apa-apa-na, nakoni' bona mpobila' Pue', apa' na'uli' moto tarima kasi-na hi Alata'ala.</s>
      <s id="b.ROM.14.6.3">Wae wo'o tauna to ngkoni' muntu' to rapakatantu.</s>
      <s id="b.ROM.14.6.4">Tauna toera mpotuku' palia-ra bona mpobila' Pue', pai' -ra mpo'uli' tarima kasi wo'o-rawo.</s>
     </seg>
     <seg type="verse" id="b.ROM.14.7">
      <s id="b.ROM.14.7.1">Apa' uma ria haduaa-ta to tuwu' ntuku' konoa-ta moto.</s>
      <s id="b.ROM.14.7.2">Uma wo'o ria-ta to mate ntuku' konoa-ta moto.</s>
     </seg>
     <seg type="verse" id="b.ROM.14.8">
      <s id="b.ROM.14.8.1">Tuwu' ba mate-ta, bate mpotuku' konoa Pue' -ta.</s>
      <s id="b.ROM.14.8.2">Tuwu' ba mate-ta, kita' bate bagia-na Pue'.</s>
     </seg>
     <seg type="verse" id="b.ROM.14.9">
      <s id="b.ROM.14.9.1">Toe-hanale pai' Kristus mate pai' tuwu' nculii' -e, bona Hi'a Rapopue' hawe'ea tauna, lompe' to tuwu' lompe' to mate.</s>
     </seg>
     <seg type="verse" id="b.ROM.14.10">
      <s id="b.ROM.14.10.1">Jadi', neo' -ta mposalai' ompi' hampepangalaa' -ta.</s>
      <s id="b.ROM.14.10.2">Pai' neo' wo'o-ta mporuge' ompi' hampepangalaa' -ta.</s>
      <s id="b.ROM.14.10.3">Apa' bate rata mpai' tempo-na, Alata'ala mohura hi pohuraa pobotuhia-na, pai' hawe'ea-ta kana mokore hi nyanyoa-na.</s>
     </seg>
     <seg type="verse" id="b.ROM.14.11">
      <s id="b.ROM.14.11.1">Apa' hi rala Buku Tomoroli', Alata'ala mpo'uli' hewa toi: Mpu'u-mpu'u ku'uli': Butu dua tauna bate mowingkotu' hi Aku'.</s>
      <s id="b.ROM.14.11.2">Pai' butu dua tauna kana mpangaku' ka'Aku' -na Alata'ala."</s>
      <s id="b.ROM.14.11.3">Wae-mi ponguli' Pue'.</s>
     </seg>
     <seg type="verse" id="b.ROM.14.12">
      <s id="b.ROM.14.12.1">Jadi', butu dua-ta kana mpotompoi' pompekunea' Alata'ala hi kehi-ta.</s>
     </seg>
     <seg type="verse" id="b.ROM.14.13">
      <s id="b.ROM.14.13.1">Toe pai' ku'uli' -kokoi: neo' -ta momesaa-salai'.</s>
      <s id="b.ROM.14.13.2">Agina-pi tapelompehi bona neo' ria po'ingku-ta to mposori ompi' hampepangalaa' -ta duu' -na mojeko' -i ba monawu' -i.</s>
     </seg>
     <seg type="verse" id="b.ROM.14.14">
      <s id="b.ROM.14.14.1">Ngkai posidaia' -ku hante Pue' Yesus, ku'inca pai' kuparasaya hi rala nono-ku ka'uma-na-hawo ria pongkoni' napa-napa to rapalii' hi poncilo Pue'.</s>
      <s id="b.ROM.14.14.2">Aga ane ria tauna to mpo'uli' pongkoni' to hanyala rapalii', bate masala' -i ane nakoni'.</s>
     </seg>
     <seg type="verse" id="b.ROM.14.15">
      <s id="b.ROM.14.15.1">Wae wo'o, ane rapa' -na kupedahi nono doo apa' kukoni' napa to na'uli' doo rapalii', mojeko' wo'o-a-kuwo, apa' uma-a ma'ahi' hi doo-ku.</s>
      <s id="b.ROM.14.15.2">Toe pai' ku'uli', pelompehi bona neo' tasori doo hante pongkoni' alaa-na mogero pepangala' -na.</s>
      <s id="b.ROM.14.15.3">Apa' doo-ta toe, ompi' -ta hi rala Pue', to natolo' Kristus hante kamatea-na.</s>
     </seg>
     <seg type="verse" id="b.ROM.14.16">
      <s id="b.ROM.14.16.1">Jadi', ane ria napa-napa to lompe' moto ntuku' pomporataa-ta, tapi' to mpobalinai' pepangala' doo-ta, agina neo' tababehi bona pobabehi-ta toe neo' mpai' rasalai' doo.</s>
     </seg>
     <seg type="verse" id="b.ROM.14.17">
      <s id="b.ROM.14.17.1">Apa' hi rala Kamagaua' Alata'ala, bela ada pongkoni' ba ponginu to jadi' poko-na.</s>
      <s id="b.ROM.14.17.2">Poko-nale, nono to monoa', hintuwu' hante doo, pai' kagoea' nono to nawai' -taka Inoha' Tomoroli'.</s>
     </seg>
     <seg type="verse" id="b.ROM.14.18">
      <s id="b.ROM.14.18.1">Ane hewa toe-mi petuku' -ta hi Kristus, kehi-ta mpakagoe' nono Alata'ala, pai' doo-ta mpobila' -ta.</s>
     </seg>
     <seg type="verse" id="b.ROM.14.19">
      <s id="b.ROM.14.19.1">Toe pai' kana tahuduwukui tuwu' hintuwu' hante doo pai' momerohoi mponono hadua pai' hadua.</s>
     </seg>
     <seg type="verse" id="b.ROM.14.20">
      <s id="b.ROM.14.20.1">Neo' takero pobago Alata'ala ngkai kampokoni' -ta to ra'uli' doo uma wali rakoni'.</s>
      <s id="b.ROM.14.20.2">Kakono-na, uma ria pongkoni' to rapalii'.</s>
      <s id="b.ROM.14.20.3">Aga ane takoni' to ra'uli' doo rapalii', duu' -na tebawai doo-ta toe monawu' hi rala jeko', uma-hana lompe'.</s>
     </seg>
     <seg type="verse" id="b.ROM.14.21">
      <s id="b.ROM.14.21.1">Agina neo' -ta-hawo ngkoni' bau' ba nginu to melanguhi ba mpobabehi napa-napa to mpokeni ompi' hampepangalaa' -ta mojeko'.</s>
     </seg>
     <seg type="verse" id="b.ROM.14.22">
      <s id="b.ROM.14.22.1">Ane taparasaya kalompe' -na moto gau' -ta mpobabehi ba napa-napa, ma'ala takakamu hi rala nono-ta peparasaya-ta tetu.</s>
      <s id="b.ROM.14.22.2">Alata'ala mpo'inca moto ihi' nono-ta.</s>
      <s id="b.ROM.14.22.3">Marasi' -ta ompi', ane tababehi napa to ta'uli' lompe' hi rala nono-ta moto, pai' nono-ta uma mposalai' -ta.</s>
     </seg>
     <seg type="verse" id="b.ROM.14.23">
      <s id="b.ROM.14.23.1">Tapi' ane morara' -di nono-ta ngkoni' ba napa-napa pai' ka'omea-na takoni' moto, masala' -tamo, apa' napa to tababehi toe uma mpotuku' to taparasaya hi rala nono-ta.</s>
      <s id="b.ROM.14.23.2">Napa-napa to tababehi ane uma nte pepangala' hi Pue', kehi-ta toe tapojeko'.</s>
     </seg>
    </div>
    <div type="chapter" id="b.ROM.15">
     <seg type="verse" id="b.ROM.15.1">
      <s id="b.ROM.15.1.1">Kita' to moroho pepangala' -ta hi Alata'ala kana mosabara hi kamorara' nono doo-ta to ko'ia moroho pepangala' -ra.</s>
      <s id="b.ROM.15.1.2">Neo' -ta mpali' kagoea' -ta moto-wadi.</s>
     </seg>
     <seg type="verse" id="b.ROM.15.2">
      <s id="b.ROM.15.2.1">Butu dua-ta kana mpobabehi to mpakagoe' nono doo pai' to mpotulungi doo, bona mporohoi pepangala' -ra.</s>
     </seg>
     <seg type="verse" id="b.ROM.15.3">
      <s id="b.ROM.15.3.1">Apa' Kristus wo'o uma mpali' kagoea' -na moto, sadia moto-i mporata kaparia hi petuku' -na hi Alata'ala.</s>
      <s id="b.ROM.15.3.2">Hi rala Buku Tomoroli' owi ria lolita to mpolowa Pue' Yesus to mpo'uli': "Hawe'ea lolita peruge' -ra mporuge' Alata'ala, mpobelahi Aku' moto-mi."</s>
     </seg>
     <seg type="verse" id="b.ROM.15.4">
      <s id="b.ROM.15.4.1">Hawe'ea to te'uki' owi hi Buku Tomoroli', te'uki' bona mpotudui' -ta.</s>
      <s id="b.ROM.15.4.2">Ngkai tudui' to tarata hi Buku Tomoroli' toe, kita' jadi' ntaha hi rala kasusaa' pai' te'apui nono-ta, bona moroho-ta mposarumaka Alata'ala.</s>
     </seg>
     <seg type="verse" id="b.ROM.15.5">
      <s id="b.ROM.15.5.1">Alata'ala-mile to mpo'apui nono-tae, bona ntaha-ta hi rala kasusaa'.</s>
      <s id="b.ROM.15.5.2">Toe pai' mekakae-a hi Alata'ala bona natulungi-koi tuwu' hintuwu' hadua pai' hadua hi rala petuku' -ni hi Kristus Yesus;</s>
     </seg>
     <seg type="verse" id="b.ROM.15.6">
      <s id="b.ROM.15.6.1">bona hanono pai' halolita lau-damo-koi mpo'une' Alata'ala, Tuama ngkai Pue' -ta, Pue' Yesus Kristus.</s>
     </seg>
     <seg type="verse" id="b.ROM.15.7">
      <s id="b.ROM.15.7.1">Jadi' ompi' -ompi', toe pai' ku'uli' -kokoi: tarima lompe' ompi' hampepangalaa' -ni, hewa Kristus wo'o mpotarima-ta omea.</s>
      <s id="b.ROM.15.7.2">Apa' ane hintuwu' -ta-damo hante ompi' hampepangalaa' -ta, Alata'ala rapomobohe hi rala katuwu' -ta.</s>
     </seg>
     <seg type="verse" id="b.ROM.15.8">
      <s id="b.ROM.15.8.1">Penonoi toi: Kristus tumai hi dunia' mpotulungi to Yahudi, bona madupa' -mi janci Alata'ala hi ntu'a to Yahudi owi, alaa-na monoto hi hawe'ea tauna kamakono-na Lolita Alata'ala.</s>
     </seg>
     <seg type="verse" id="b.ROM.15.9">
      <s id="b.ROM.15.9.1">Tumai-i hi dunia' toi bona tauna to bela-ra to Yahudi mpo'une' Alata'ala sabana kalompe' nono-na hi hira'.</s>
      <s id="b.ROM.15.9.2">Hi rala Buku Tomoroli' ria lolita to mpolowa tempo tauna to bela-ra to Yahudi mpo'une' Alata'ala hangkaa-ngkania hante to Yahudi.</s>
      <s id="b.ROM.15.9.3">Moni-na hewa tohe'i: O Alata'ala, kubila' -ko hangkaa-ngkania hante tauna to bela-ra to Yahudi.</s>
      <s id="b.ROM.15.9.4">Morona' -a mpo'une' hanga' -nu."</s>
     </seg>
     <seg type="verse" id="b.ROM.15.10">
      <s id="b.ROM.15.10.1">Ria wo'o lolita Buku Tomoroli' owi to mpo'uli' hewa toi: Koi' to bela-ko-koiwo to Yahudi, goe' -mokoi hangkaa-ngkania hante to Yahudi to napelihi-mi Alata'ala ngkai owi."</s>
     </seg>
     <seg type="verse" id="b.ROM.15.11">
      <s id="b.ROM.15.11.1">Ria wo'o-pi te'uki' lolita toi: Koi' to bela-koi to Yahudi, une' -imi Pue'.</s>
      <s id="b.ROM.15.11.2">Koi' hawe'ea manusia', une' -imi!"</s>
     </seg>
     <seg type="verse" id="b.ROM.15.12">
      <s id="b.ROM.15.12.1">Ohe'i wo'o-pidi lolita nabi Yesaya owi.</s>
      <s id="b.ROM.15.12.2">Na'uli': Ngkai muli Isai mpai' mehupa' hadua to mpoparentai-ra to bela-ra to Yahudi.</s>
      <s id="b.ROM.15.12.3">Hi Hi'a toe-mi poncarumakaa-ra."</s>
     </seg>
     <seg type="verse" id="b.ROM.15.13">
      <s id="b.ROM.15.13.1">Alata'ala mpu'u-mi poncarumakaa-ta!</s>
      <s id="b.ROM.15.13.2">Toe pai' mekakae-a hi Alata'ala, kuperapi' bona nawai' -koi kagoea' pai' kalompea' tuwu' to hompe mpu'u, ngkai pepangala' -ni hi Pue' Yesus.</s>
      <s id="b.ROM.15.13.3">Kuperapi' bona narohoi nono-ni hante baraka' Inoha' Tomoroli' bona kamoroo-rohoa poncarumakaa-ni hi Hi'a.</s>
     </seg>
     <seg type="verse" id="b.ROM.15.14">
      <s id="b.ROM.15.14.1">Ompi' -ku hawe'ea!</s>
      <s id="b.ROM.15.14.2">Ku'inca moto kawori' po'ingku-ni to lompe', ni'inca-mi tudui' ngkai Lolita Pue', pai' ma'ala-koi momerohoi ngkanono hadua pai' hadua.</s>
      <s id="b.ROM.15.14.3">Kuparasaya mpu'u-mi toe-e ompi'.</s>
     </seg>
     <seg type="verse" id="b.ROM.15.15">
      <s id="b.ROM.15.15.1">Aga nau' wae, hi rala sura-ku toi-e, uma-a me'ea' mpoparesai' -koi, mpotompo'wiwi ba hangkuja mela tudui'.</s>
      <s id="b.ROM.15.15.2">Patuju-ku toe, mpopokiwoii-koi ompi', apa' lawi' toe-mi bago to nawai' -ka Alata'ala ngkai kabula rala-na.</s>
     </seg>
     <seg type="verse" id="b.ROM.15.16">
      <s id="b.ROM.15.16.1">Na'ongko' -a jadi' pahawaa' Kristus Yesus, napajadi' -a suro-na hi tauna to bela-ra to Yahudi.</s>
      <s id="b.ROM.15.16.2">Pai' bago-ku toe ma'ala rarapai' -ki pobago imam, apa' kuparata Kareba Lompe' hi tauna to bela-ra to Yahudi, pai' hira' to mepangala' hi Pue' Yesus kuponcawa hewa pepue' to kutonu hi Alata'ala.</s>
      <s id="b.ROM.15.16.3">Pai' pepue' -ku toe bate natarima Alata'ala, apa' Inoha' Tomoroli' mpomoroli' -ra pai' mpopajadi' -ra bagia Alata'ala.</s>
     </seg>
     <seg type="verse" id="b.ROM.15.17">
      <s id="b.ROM.15.17.1">Ngkai posidaia' -ku hante Kristus Yesus, bohe nono-ku mpotutura bago to kupobago-ki Alata'ala.</s>
     </seg>
     <seg type="verse" id="b.ROM.15.18">
      <s id="b.ROM.15.18.1">To ku'uli' -le, muntu' to kupobago hante baraka' Kristus Yesus hi rala tuwu' -ku.</s>
      <s id="b.ROM.15.18.2">Apa' ria-ramo tauna to bela-ra to Yahudi to mengkoru-mi hi Pue' Yesus sabana petudui' -ku pai' pobago-ku,</s>
     </seg>
     <seg type="verse" id="b.ROM.15.19">
      <s id="b.ROM.15.19.1">pai' sabana tanda-tanda mekoncehi to kubabehi hante baraka' Inoha' Tomoroli'.</s>
      <s id="b.ROM.15.19.2">Ngkai ngata Yerusalem duu' rata hi tana' Ilirikum kuparata-mi Kareba Lompe' hi tauna omea, kutudui' -ra kahema-nai Kristus.</s>
     </seg>
     <seg type="verse" id="b.ROM.15.20">
      <s id="b.ROM.15.20.1">Patuju nono-ku, doko' oa' -a ngkeni Kareba Lompe' hi ngata to ko'ia mpo'epei hanga' Kristus.</s>
      <s id="b.ROM.15.20.2">Uma-a dota mpowangu tomi hi lolo parawatu to nahu'a kahadua-na.</s>
     </seg>
     <seg type="verse" id="b.ROM.15.21">
      <s id="b.ROM.15.21.1">Doko' kupadupa' lolita Buku Tomoroli' to mpo'uli': Tauna to ko'ia rakarebai, ra'inca moto mpai' kahema-nai.</s>
      <s id="b.ROM.15.21.2">Tauna to ko'ia mpo'epei kareba-na, ra'epe pai' rapaha moto mpai' ihi' kareba toe."</s>
     </seg>
     <seg type="verse" id="b.ROM.15.22">
      <s id="b.ROM.15.22.1">Ngkai pobago-ku toe-mile pai' alaa-na wori' ngkani-ama telintai ke mpencuai' -koie ompi'.</s>
     </seg>
     <seg type="verse" id="b.ROM.15.23">
      <s id="b.ROM.15.23.1">Aga tempo toi, hudu-mi bago-ku hi rehe'i lau.</s>
      <s id="b.ROM.15.23.2">Jadi', apa' mompae-mpae-ama doko' tilou mpencuai' -koie,</s>
     </seg>
     <seg type="verse" id="b.ROM.15.24">
      <s id="b.ROM.15.24.1">kusarumaka ria-mi mpai' loga-ku mehani hi ngata-ni pai' mpohirua' -kokoi ompi'.</s>
      <s id="b.ROM.15.24.2">Apa' ane hilou-a mpai' hi tana' Spanyol, bate liu hi ngata Roma-a.</s>
      <s id="b.ROM.15.24.3">Jadi', ka'oti-ku mpai' goe' -goe' dohe-ni hampai', kusarumaka nipope'ongko' lompe' -a kaliliu hilou hi Spanyol.</s>
     </seg>
     <seg type="verse" id="b.ROM.15.26">
      <s id="b.ROM.15.26.1">Aga hilou ncala' -a hi ngata Yerusalem.</s>
      <s id="b.ROM.15.26.2">Apa' topetuku' Yesus hi rehe'i hi propinsi Makedonia pai' Akhaya, mohawa' -ra mpowai' doi hi ompi' -ompi' hampepangalaa' -ra to mpe'ahii' tuwu' -ra hi Yerusalem.</s>
      <s id="b.ROM.15.26.3">Jadi', aku' mpokeni doi petulungi-ra toe hilou hi Yerusalem.</s>
     </seg>
     <seg type="verse" id="b.ROM.15.27">
      <s id="b.ROM.15.27.1">Hawa' -ra toe rababehi ngkai kagoe' nono-ra.</s>
      <s id="b.ROM.15.27.2">Hiaa' toto-na lia-midi hira' mpotulungi doo-ra to Yahudi toe-e, apa' ngkai to Yahudi toera pai' alaa-na tauna to bela-ra to Yahudi mporata pongkoni' kao' -ra.</s>
      <s id="b.ROM.15.27.3">Jadi', toto-na lia ane tauna to bela-ra to Yahudi mpobagi pongkoni' wotoloka' hi doo-ra to Yahudi.</s>
     </seg>
     <seg type="verse" id="b.ROM.15.28">
      <s id="b.ROM.15.28.1">Jadi', hilou-ama ncala' hi Yerusalem mpotonu-raka doi petulungi to terumpu-mi toi.</s>
      <s id="b.ROM.15.28.2">Oti toe-di lako' hilou-ada hi tana' Spanyol ntara hi ngata-ni.</s>
     </seg>
     <seg type="verse" id="b.ROM.15.29">
      <s id="b.ROM.15.29.1">Pai' ku'inca, ane rata-apa mpai' hi retu, wori' rasi' ngkai Kristus kukeni-kokoi.</s>
     </seg>
     <seg type="verse" id="b.ROM.15.30">
      <s id="b.ROM.15.30.1">Ompi' -ompi'!</s>
      <s id="b.ROM.15.30.2">Apa' lawi' mosidai' -tamo hante Pue' -ta Yesus Kristus, apa' lawi' momepoka'ahi' -ta sabana pobago Inoha' Tomoroli' hi rala nono-ta, toe pai' kuperapi' hi ompi' -ompi' bona mekakae mpu'u-mpu'u-koi hi Alata'ala hangkaa-ngkania hante aku', posampayai-a-kuwo.</s>
     </seg>
     <seg type="verse" id="b.ROM.15.31">
      <s id="b.ROM.15.31.1">Mekakae-koi bona Alata'ala mpetalawai' -a ngkai tauna to uma mepangala' to hi tana' Yudea.</s>
      <s id="b.ROM.15.31.2">Mekakae wo'o-koi bona topetuku' Pue' Yesus to hi ngata Yerusalem mpodoa lompe' doi petulungi to kukeni tohe'i.</s>
     </seg>
     <seg type="verse" id="b.ROM.15.32">
      <s id="b.ROM.15.32.1">Ka'omea-na mpai', ane napokono Alata'ala, ma'ala-a rata hi ngata-ni hante kagoea', pai' tetanta'u-a hi laintongo' -ni.</s>
     </seg>
     <seg type="verse" id="b.ROM.15.33">
      <s id="b.ROM.15.33.1">Kusarumaka Alata'ala to mpowai' -ta kalompea' tuwu' mpodohei-koi omea.</s>
      <s id="b.ROM.15.33.2">Amin!</s>
     </seg>
    </div>
    <div type="chapter" id="b.ROM.16">
     <seg type="verse" id="b.ROM.16.1">
      <s id="b.ROM.16.1.1">Hante sura-ku toi, kupopo'incai-koi kahema-nai Febe.</s>
      <s id="b.ROM.16.1.2">Hi'a-mi ompi' hampepangalaa' -ta to mpotulungi topetuku' Pue' Yesus hi ngata Kengkrea.</s>
     </seg>
     <seg type="verse" id="b.ROM.16.2">
      <s id="b.ROM.16.2.1">Kuperapi' bona nitarima-i hewa ompi' -ni hi rala Pue' Yesus, lawi' toe-mi po'ingku to masipato' hi kita' to mpotuku' Yesus.</s>
      <s id="b.ROM.16.2.2">Ane ria napa-napa to naparaluu, wai' -i, apa' wori' -mi tauna to natulungi-- aku' toi-mi hadua.</s>
     </seg>
     <seg type="verse" id="b.ROM.16.3">
      <s id="b.ROM.16.3.1">Parata-ka-kuwo tabe-ku hi Priskila pai' Akwila.</s>
      <s id="b.ROM.16.3.2">Hira' toe doo hampobagoa-ku hi rala pobago Kristus Yesus.</s>
     </seg>
     <seg type="verse" id="b.ROM.16.4">
      <s id="b.ROM.16.4.1">Hangkani neo' mate-ra apa' doko' -ra mpotulungi-a.</s>
      <s id="b.ROM.16.4.2">Motarima kasi-a hi hira'.</s>
      <s id="b.ROM.16.4.3">Pai' uma muntu' aku' -wadi, hawe'ea tomepangala' hi Pue' Yesus to hi ngata-ngata tauna to bela-ra to Yahudi, motarima kasi wo'o-ra hi hira'.</s>
     </seg>
     <seg type="verse" id="b.ROM.16.5">
      <s id="b.ROM.16.5.1">Parata wo'o tabe-ku hi hawe'ea tomepangala' hi Pue' Yesus to mogampara hi tomi-ra.</s>
      <s id="b.ROM.16.5.2">Tabe-ku hi Epenetus to kupe'ahi'.</s>
      <s id="b.ROM.16.5.3">Hi'a toe-mi to lomo' -na mepangala' hi Kristus hi propinsi Asia.</s>
     </seg>
     <seg type="verse" id="b.ROM.16.6">
      <s id="b.ROM.16.6.1">Pai' hi Maria wo'o tabe-ku.</s>
      <s id="b.ROM.16.6.2">Mobago ngkoro-imi mpobago-kokoi.</s>
     </seg>
     <seg type="verse" id="b.ROM.16.7">
      <s id="b.ROM.16.7.1">Parata wo'o tabe-ku hi Andronikus pai' Yunias.</s>
      <s id="b.ROM.16.7.2">Hira' toe ompi' hingka to Yahudi-ku, pai' ria wo'o-ramo ratarungku' hangkaa-ngkania hante aku'.</s>
      <s id="b.ROM.16.7.3">Hawe'ea suro Pue' Yesus mpobila' -ra.</s>
      <s id="b.ROM.16.7.4">Mahae-ramo mepangala' hi Pue' Yesus.</s>
      <s id="b.ROM.16.7.5">Kako'ia-ku mpangala' Pue' Yesus, mpolia' mepangala' -ramo-rana.</s>
     </seg>
     <seg type="verse" id="b.ROM.16.8">
      <s id="b.ROM.16.8.1">Tabe-ku hi Ampliatus to kupe'ahi' hi rala Pue' Yesus.</s>
     </seg>
     <seg type="verse" id="b.ROM.16.9">
      <s id="b.ROM.16.9.1">Tabe-ku hi Urbanus, ema' hampobagoa-ta hi rala pobago Kristus.</s>
      <s id="b.ROM.16.9.2">Tabe-ku wo'o hi Stakhis to kupe'ahi'.</s>
     </seg>
     <seg type="verse" id="b.ROM.16.10">
      <s id="b.ROM.16.10.1">Tabe-ku hi Apeles.</s>
      <s id="b.ROM.16.10.2">Wori' kaparia to mporumpa' -i, aga tida oa' -i mpotuku' Kristus.</s>
      <s id="b.ROM.16.10.3">Tabe-ku hi hira' to hi tomi Aristobulus.</s>
     </seg>
     <seg type="verse" id="b.ROM.16.11">
      <s id="b.ROM.16.11.1">Tabe-ku hi Herodion, hingka to Yahudi-ku.</s>
      <s id="b.ROM.16.11.2">Tabe-ku wo'o hi ompi' -ompi' hampepangalaa' to hi tomi Narkisus.</s>
     </seg>
     <seg type="verse" id="b.ROM.16.12">
      <s id="b.ROM.16.12.1">Tabe-ku hi Trifena pai' Trifosa to mobago mpu'u-ramo hi rala bago Pue' Yesus.</s>
      <s id="b.ROM.16.12.2">Tabe-ku hi Persis to kupe'ahi', to wori' wo'o-wadi pobago-na rala pobago Pue'.</s>
     </seg>
     <seg type="verse" id="b.ROM.16.13">
      <s id="b.ROM.16.13.1">Tabe-ku hi Rufus hante tina-na to kuponcawa tina-ku wo'o-kuwo.</s>
      <s id="b.ROM.16.13.2">Rufus tohe'e to Kristen to rabila'.</s>
     </seg>
     <seg type="verse" id="b.ROM.16.14">
      <s id="b.ROM.16.14.1">Parata tabe-ku hi Asinkritus, Flegon, Hermes, Patrobas, Hermas pai' hawe'ea ompi' to dohe-ra.</s>
     </seg>
     <seg type="verse" id="b.ROM.16.15">
      <s id="b.ROM.16.15.1">Tabe-ku hi Filologus pai' Yulia, hi Nereus pai' ompi' bine-na, pai' hi Olimpas hante hawe'ea tomepangala' hi Pue' Yesus to dohe-ra.</s>
     </seg>
     <seg type="verse" id="b.ROM.16.16">
      <s id="b.ROM.16.16.1">Mometabe-tabe-koi hante nono mpu'u ane hirua' -koi hi pogamparaa.</s>
      <s id="b.ROM.16.16.2">Hawe'ea topepangala' hi Kristus to hi rehe'i mpakatu tabe-ra hi koi' ompi'.</s>
     </seg>
     <seg type="verse" id="b.ROM.16.17">
      <s id="b.ROM.16.17.1">Ompi' -ompi'!</s>
      <s id="b.ROM.16.17.2">Kupopo'ingai' mpu'u-koi, peloo-lompehi-koi hi tauna to mpobabehi pogaaa' pai' to doko' mpopanawu' -koi hante tudui' -ra to mosisala hante tudui' to ratudui' -mitaka.</s>
      <s id="b.ROM.16.17.3">Laahi-ra tauna to hewa toe!</s>
     </seg>
     <seg type="verse" id="b.ROM.16.18">
      <s id="b.ROM.16.18.1">Apa' tauna to hewa toe ingku-ra, uma-ra mpokamu pobago Kristus Pue' -ta, mpotuku' kahinaa nono-ra moto-ra-wadi.</s>
      <s id="b.ROM.16.18.2">Mpobagiu-ra tauna to ko'ia ngincai napa-napa hante pehinai lolita-lolita to momi'.</s>
     </seg>
     <seg type="verse" id="b.ROM.16.19">
      <s id="b.ROM.16.19.1">Aga ane koi' ompi' -ompi', hawe'ea tauna mpo'inca kamengkoru-ni hi tudui' Alata'ala.</s>
      <s id="b.ROM.16.19.2">Goe' -a mpo'epe po'ingku-ni tohe'e.</s>
      <s id="b.ROM.16.19.3">Konoa-ku bona monoto nono-ni mpobabehi po'ingku to lompe', pai' neo' mpobabehi po'ingku to dada'a.</s>
     </seg>
     <seg type="verse" id="b.ROM.16.20">
      <s id="b.ROM.16.20.1">Mekakae-a hi Alata'ala to mpowai' -ta kalompea' tuwu' bona haliu nadagi pai' nakero kuasa Magau' Anudaa' hi rala katuwu' -ni.</s>
      <s id="b.ROM.16.20.2">Kabula rala-na Pue' -ta Pue' Yesus Kristus rata hi koi' ompi'.</s>
      <s id="b.ROM.16.20.3">Amin!</s>
     </seg>
     <seg type="verse" id="b.ROM.16.21">
      <s id="b.ROM.16.21.1">Timotius, doo hampobagoa-ku hi rehe'i, mpakatu tabe-na hi koi'.</s>
      <s id="b.ROM.16.21.2">Wae wo'o Lukius, Yason pai' Sosipater, paka' hingka to Yahudi-ku.</s>
     </seg>
     <seg type="verse" id="b.ROM.16.22">
      <s id="b.ROM.16.22.1">Aku', Tertius, to napopale Paulus mpo'uki' sura toi, mpo'uli' wo'o-a-kuwo tabe-ku hi rala Pue' Yesus hi ompi' -ompi' hi Roma.</s>
     </seg>
     <seg type="verse" id="b.ROM.16.23">
      <s id="b.ROM.16.23.1">Gayus wo'o mpakatu tabe-na.</s>
      <s id="b.ROM.16.23.2">Aku' Paulus mo'oha' hi tomi-na, pai' topepangala' hi Pue' Yesus hi ngata toi jau morumpu hi rei.</s>
      <s id="b.ROM.16.23.3">Erastus, topoparenta to ngkakamu doi ngata, pai' ompi' -ta Kwartus wo'o mpakatu tabe-ra. ((</s>
     </seg>
     <seg type="verse" id="b.ROM.16.24">
      <s id="b.ROM.16.24.1">Kabula rala-na Pue' -ta Yesus Kristus rata hi koi' omea.</s>
      <s id="b.ROM.16.24.2">Amin.))</s>
     </seg>
     <seg type="verse" id="b.ROM.16.25">
      <s id="b.ROM.16.25.1">Une' -imi Alata'ala!</s>
      <s id="b.ROM.16.25.2">Hewa to ku'uli' hi rala Kareba Lompe' to kuparata to mpotudui' kahema-na Yesus Kristus, mobaraka' mpu'u-i Alata'ala mpakatida pepangala' -ni.</s>
      <s id="b.ROM.16.25.3">Kareba Lompe' to kuparata toi, mo'atu-atu mpae-mi uma ra'incai manusia'.</s>
     </seg>
     <seg type="verse" id="b.ROM.16.26">
      <s id="b.ROM.16.26.1">Tapi' tempo toi, Kareba Lompe' toe rapopehuwu-mitaka.</s>
      <s id="b.ROM.16.26.2">Ntuku' parenta-na Alata'ala to Tuwu' duu' kahae-hae-na, Kareba Lompe' toe raparata hi hawe'ea tauna hante sura nabi owi, bona hawe'ea tauna ma'ala mepangala' pai' mengkoru hi Hi'a.</s>
     </seg>
     <seg type="verse" id="b.ROM.16.27">
      <s id="b.ROM.16.27.1">Hi'a-mi Alata'ala to mpo'inca omea, uma ria karodua-na!</s>
      <s id="b.ROM.16.27.2">Une' -imi hi rala hanga' Yesus Kristus duu' kahae-hae-na.</s>
      <s id="b.ROM.16.27.3">Amin.</s>
     </seg>
    </div>
   </div>
   <div type="book" id="b.1CO">
    <div type="chapter" id="b.1CO.1">
     <seg type="verse" id="b.1CO.1.2">
      <s id="b.1CO.1.2.1">Sura toi ngkai aku' Paulus, pai' ngkai Sostenes, kipakatu tilou hi koi' to Kristen hi Korintus, to nakio' Alata'ala jadi' bagia-na.</s>
      <s id="b.1CO.1.2.2">Napomoroli' -mokoi hi posidaia' -ni hante Kristus Yesus, hangkaa-ngkania hante hawe'ea tauna ba hiapa-apa to mekakae hi Yesus Kristus, Pue' -ta pai' Pue' -ra.</s>
      <s id="b.1CO.1.2.3">Aku' mpo'uki' sura toi, apa' lawi' na'ongko' -ama Alata'ala jadi' suro Yesus Kristus ntuku' konoa-na.</s>
     </seg>
     <seg type="verse" id="b.1CO.1.3">
      <s id="b.1CO.1.3.1">Wori' tabe: mekakae-a hi Alata'ala Tuama-ta pai' hi Pue' Yesus Kristus, bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.1CO.1.4">
      <s id="b.1CO.1.4.1">Uma-a putu mpo'uli' tarima kasi hi Alata'ala sabana koi' ompi', apa' Alata'ala mpowai' -koi rasi' ngkai kabula rala-na, hi posidaia' -ni hante Kristus Yesus.</s>
     </seg>
     <seg type="verse" id="b.1CO.1.5">
      <s id="b.1CO.1.5.1">Hi posidaia' -ni hante Kristus, nawai' -mokoi butu nyala-na to niparaluu: nawai' -koi kapantea mololita, pai' nawai' -koi kanotoa nono mpakanoto Lolita-na.</s>
     </seg>
     <seg type="verse" id="b.1CO.1.6">
      <s id="b.1CO.1.6.1">Hawe'ea toe mpakanoto kamoroho-na mpu'u-mi pepangala' -ni hi Kareba Kristus to kiparata-kokoi,</s>
     </seg>
     <seg type="verse" id="b.1CO.1.7">
      <s id="b.1CO.1.7.1">duu' -na uma-pokoi nakakurai' rasi', mporata-mokoi butu nyala pakulea' ngkai Inoha' Tomoroli', pai' -koi mpopea karata-na nculii' Pue' -ta Yesus Kristus.</s>
     </seg>
     <seg type="verse" id="b.1CO.1.8">
      <s id="b.1CO.1.8.1">Narohoi-koi duu' hi ka'omea dunia', bona ane rata-ipi nculii' Pue' -ta Yesus Kristus, narata-koi hante uma ria kasalaia' -ni.</s>
     </seg>
     <seg type="verse" id="b.1CO.1.9">
      <s id="b.1CO.1.9.1">Alata'ala mpokio' -koi bona hintuwu' -koi hangkaa-ngkania hante Ana' -na, Yesus Kristus Pue' -ta, pai' napadupa' oa' janci-na hi kita'.</s>
     </seg>
     <seg type="verse" id="b.1CO.1.10">
      <s id="b.1CO.1.10.1">Ompi' -ompi', hante kuasa to nawai' -ka Pue' -ta Yesus Kristus, merapi' -a bona hintuwu' -koi omea.</s>
      <s id="b.1CO.1.10.2">Neo' ria posisalaa.</s>
      <s id="b.1CO.1.10.3">Hintuwu' -koi hi rala mpololitai ba napa-napa to nilolita, hanono pai' hahawa' lau.</s>
     </seg>
     <seg type="verse" id="b.1CO.1.11">
      <s id="b.1CO.1.11.1">Ompi' -ompi' -ku, patuju-ku mpo'uli' hewa toe, apa' ria-ra ompi' -ta ngkai ihi' tomi Kloe to mpokewo-ka karia-na pomehonoa' -ni.</s>
     </seg>
     <seg type="verse" id="b.1CO.1.12">
      <s id="b.1CO.1.12.1">To ku'uli' tohe'i, apa' ria-koi to doko' mopahamalia hi hore-hore hadua tauna.</s>
      <s id="b.1CO.1.12.2">Ria-koi to mpo'uli': "Aku' tono' hi Paulus-a-kuna."</s>
      <s id="b.1CO.1.12.3">Ria to mpo'uli': "Aku' tono' hi Apolos-a."</s>
      <s id="b.1CO.1.12.4">To ntani' -na wo'o mpo'uli': "Aku' tono' hi Petrus."</s>
      <s id="b.1CO.1.12.5">To ntani' -na tena mpo'uli': "Aku' tono' hi Kristus."</s>
     </seg>
     <seg type="verse" id="b.1CO.1.13">
      <s id="b.1CO.1.13.1">Ha lompe' -koina, koi' to mpotuku' Kristus tebagi-bagi hewa tetu-e?</s>
      <s id="b.1CO.1.13.2">Ha aku' to mate raparika' mpotolo' jeko' -nie?</s>
      <s id="b.1CO.1.13.3">Ha raniu' bona jadi' topetuku' -kukoi?</s>
     </seg>
     <seg type="verse" id="b.1CO.1.14">
      <s id="b.1CO.1.14.1">Rasi' -di ku'uli' -e apa' uma-koi ria to kuniu', ntani' -na ngkai Krispus pai' Gayus,</s>
     </seg>
     <seg type="verse" id="b.1CO.1.15">
      <s id="b.1CO.1.15.1">bona neo' mpai' ria to mpo'uli' kuniu' -koi jadi' topetuku' -ku.</s>
     </seg>
     <seg type="verse" id="b.1CO.1.16">
      <s id="b.1CO.1.16.1">(Io' mpu'u.</s>
      <s id="b.1CO.1.16.2">Stefanus hantinaa-ra, aku' mpu'u-hana to mponiu' -ra.</s>
      <s id="b.1CO.1.16.3">Aga ntani' -na ngkai hira' toe, uma-pi kukiwoi ba ria-ra to kuniu'.)</s>
     </seg>
     <seg type="verse" id="b.1CO.1.17">
      <s id="b.1CO.1.17.1">Kristus mpajadi' -a suro-na, uma bona mponiu' tauna.</s>
      <s id="b.1CO.1.17.2">Nasuro-a mpokeni Kareba Lompe'.</s>
      <s id="b.1CO.1.17.3">Ane kuparata Kareba Lompe' toe, uma kupake' kapantea-ku moto mololita.</s>
      <s id="b.1CO.1.17.4">Nee-neo' mpai' tauna mpangala' -a muntu' ngkai kapantea-ku, pai' uma ra'incai baraka' kamate-na Kristus hi kaju parika'.</s>
     </seg>
     <seg type="verse" id="b.1CO.1.18">
      <s id="b.1CO.1.18.1">Kiparata kareba to mpo'uli' kamate-na Kristus hi kaju parika' mpotolo' jeko' manusia'.</s>
      <s id="b.1CO.1.18.2">Ane tauna to mpotoa' naraka mpo'epe kareba toe, ra'uli': "Ah, lolita tauna to wojo tetu."</s>
      <s id="b.1CO.1.18.3">Aga ane kita' to nahore-mi Alata'ala ngkai huku' jeko' -ta, ane ta'epe kareba toe, ta'uli': "Bate baraka' Alata'ala tetu-e!"</s>
     </seg>
     <seg type="verse" id="b.1CO.1.19">
      <s id="b.1CO.1.19.1">Hi rala Buku Tomoroli' Alata'ala mpo'uli': Nau' hewa apa-mi kapante-ra manusia', kudagi oa' -ra, pai' uma kusaile' akala-ra topo'akala."</s>
     </seg>
     <seg type="verse" id="b.1CO.1.20">
      <s id="b.1CO.1.20.1">Napa kalaua-ra tauna to pante?</s>
      <s id="b.1CO.1.20.2">Napa kalaua-ra guru agama Yahudi?</s>
      <s id="b.1CO.1.20.3">Napa kalaua-ra tauna to pante mololita hi rala dunia' toi?</s>
      <s id="b.1CO.1.20.4">Hi poncilo Alata'ala, kapantea manusia' kawojoa omea-wadi.</s>
     </seg>
     <seg type="verse" id="b.1CO.1.21">
      <s id="b.1CO.1.21.1">Apa' nau' hewa apa kapantea-ra manusia', uma ra'incai Alata'ala hante kapantea-ra toe.</s>
      <s id="b.1CO.1.21.2">Apa' ntuku' kanoto nono-na Alata'ala, nabotuhi bona hema-hema to mepangala' hi Kareba Lompe', nahore-ra ngkai huku' jeko' -ra.</s>
      <s id="b.1CO.1.21.3">Tapi' ane kiparata Kareba Lompe', tauna to uma mepangala' mpo'uli': "Lolita tauna to wojo tetu."</s>
     </seg>
     <seg type="verse" id="b.1CO.1.22">
      <s id="b.1CO.1.22.1">To Yahudi, uma-ra dota mepangala' ane uma kipopohiloi-ra tanda mekoncehi.</s>
      <s id="b.1CO.1.22.2">Hiaa' to Yunani-hawo, uma-ra dota mepangala' ane uma kipakanoto-raka hante kapantea manusia'.</s>
     </seg>
     <seg type="verse" id="b.1CO.1.23">
      <s id="b.1CO.1.23.1">Tapi' kai' mpopalele kamate-na Kristus raparika'.</s>
      <s id="b.1CO.1.23.2">Lolita tohe'i rapodaa' to Yahudi, pai' rapakiwojo tauna to bela-ra to Yahudi.</s>
     </seg>
     <seg type="verse" id="b.1CO.1.24">
      <s id="b.1CO.1.24.1">Tapi' Alata'ala mpokio' tauna hantongo' jadi' bagia-na.</s>
      <s id="b.1CO.1.24.2">Ria-ra to Yahudi, ria-ra to Yunani.</s>
      <s id="b.1CO.1.24.3">Ane tauna toera mpo'epe Kareba Lompe' pai' -ra mepangala' hi Kristus, ra'inca-mi kabaraka' pai' kanoto nono-na Alata'ala.</s>
     </seg>
     <seg type="verse" id="b.1CO.1.25">
      <s id="b.1CO.1.25.1">Ane mpopalele-kai kamate-na Kristus raparika', kai' rapakiwojo manusia'.</s>
      <s id="b.1CO.1.25.2">Aga kakoo-kono-na, meliu kapante-na Alata'ala ngkai kapante-ra manusia'.</s>
      <s id="b.1CO.1.25.3">Manusia' mpo'uli' napa to nababehi Alata'ala toe uma ria kabaraka' -na.</s>
      <s id="b.1CO.1.25.4">Aga meliu kabaraka' -na Alata'ala ngkai baraka' manusia'.</s>
     </seg>
     <seg type="verse" id="b.1CO.1.26">
      <s id="b.1CO.1.26.1">Ompi' -ompi', kiwoi tuwu' -ni kako'ia-na nakio' -koi Alata'ala jadi' bagia-na: uma-koi wori' to pante ba to mokuasa ba to tuwu' maradika hi poncilo manusia'.</s>
     </seg>
     <seg type="verse" id="b.1CO.1.27">
      <s id="b.1CO.1.27.1">Apa' natungkai' Alata'ala mpelihi tauna to wojo hi poncilo manusia', bona tauna to pante jadi' me'ea'.</s>
      <s id="b.1CO.1.27.2">Napelihi-ra to lente, bona tauna to moroho jadi' me'ea'.</s>
     </seg>
     <seg type="verse" id="b.1CO.1.28">
      <s id="b.1CO.1.28.1">Napelihi-ra to dingki' katuwu' -ra, to raruge' pai' to uma ria kalaua-ra hi poncilo manusia', bona monoto-mi ka'uma-na ria kalaua-na hawe'ea to ra'une' manusia'.</s>
     </seg>
     <seg type="verse" id="b.1CO.1.29">
      <s id="b.1CO.1.29.1">Jadi', toe pai' uma ria huraa manusia' mpomolangko nono-ra.</s>
      <s id="b.1CO.1.29.2">Uma ria haduaa to ma'ala mpo'uli': "Ngkai kapantea-ku pai' -a napelihi Alata'ala."</s>
     </seg>
     <seg type="verse" id="b.1CO.1.30">
      <s id="b.1CO.1.30.1">Muntu' ngkai Alata'ala-hanale pai' -ta mosidai' hante Kristus Yesus-e.</s>
      <s id="b.1CO.1.30.2">Ngkai Kristus Yesus, ta'inca-mi kanoto nono-na Alata'ala: Hi'a-mi to mpomonoa' -ta hi poncilo Alata'ala, napomoroli' -ta jadi' bagia-na, pai' nabahaka-ta ngkai hawe'ea to dada'a.</s>
     </seg>
     <seg type="verse" id="b.1CO.1.31">
      <s id="b.1CO.1.31.1">Jadi', hewa to te'uki' hi rala Buku Tomoroli': "Hema to doko' bohe nono-ra, kana mpomobohe-ra napa to nababehi Pue'."</s>
     </seg>
    </div>
    <div type="chapter" id="b.1CO.2">
     <seg type="verse" id="b.1CO.2.1">
      <s id="b.1CO.2.1.1">Ompi' -ompi', karata-ku wengi hi ngata-ni mpoparata-kokoi kareba to ngkai Alata'ala, uma kupololitai-koi hante lolita to mo'olu ba ntuku' kapantea-ku moto.</s>
     </seg>
     <seg type="verse" id="b.1CO.2.2">
      <s id="b.1CO.2.2.1">Apa' ria-mi rala nono-ku mpo'uli': hangkuja kahae-ku dohe-ni, uma-a mpololita napa-napa to ntani' -na, muntu' mpololita-a Yesus Kahi'a-na Magau' Topetolo' to mate raparika'.</s>
     </seg>
     <seg type="verse" id="b.1CO.2.3">
      <s id="b.1CO.2.3.1">Bula-ku ria dohe-ni, lente-a, pai' moridi' -a me'eka'.</s>
     </seg>
     <seg type="verse" id="b.1CO.2.4">
      <s id="b.1CO.2.4.1">Kareba to kuparata-kokoi, uma kuparata hante kapantea-ku moto, uma kuhinai-koi hante lolita-ku.</s>
      <s id="b.1CO.2.4.2">Ngkai baraka' Inoha' Tomoroli' -hanale pai' alaa-na ni'inca-mi kamakono-na kareba to kukeni-e.</s>
     </seg>
     <seg type="verse" id="b.1CO.2.5">
      <s id="b.1CO.2.5.1">Jadi', mepangala' -koi hi kareba to kukeni, uma ngkai kapantea manusia'.</s>
      <s id="b.1CO.2.5.2">Mepangala' -koi muntu' ngkai baraka' Alata'ala.</s>
     </seg>
     <seg type="verse" id="b.1CO.2.6">
      <s id="b.1CO.2.6.1">Nau' hewa toe, ane mololita-kai hi tauna to monoto-mi pepangala' -ra hi Kristus, ria mpu'u kapantea-kai.</s>
      <s id="b.1CO.2.6.2">Aga kapantea-kai toe, bela hewa kapantea tauna to dada'a hi dunia' toi, ba hewa kapantea pangkeni dunia' toi, apa' pangkeni dunia' toi bate moronto mpai'.</s>
     </seg>
     <seg type="verse" id="b.1CO.2.7">
      <s id="b.1CO.2.7.1">To kiparata-le, kapantea to ngkai Alata'ala, kiparata patuju-na Alata'ala bona mpowai' -ta kabohea tuwu' hi eo mpeno.</s>
      <s id="b.1CO.2.7.2">Patuju-na toe, ko'ia ra'incai manusia' ngkai owi.</s>
      <s id="b.1CO.2.7.3">Tapi' kako'ia-na dunia' rapajadi', Alata'ala mpakatantu ami' -mi kanawai' -ta mpai' kabohea tuwu' toe.</s>
     </seg>
     <seg type="verse" id="b.1CO.2.8">
      <s id="b.1CO.2.8.1">Uma ria haduaa pangkeni dunia' toi to mpo'inca patuju-na Alata'ala toe.</s>
      <s id="b.1CO.2.8.2">Apa' ane ke ra'inca-mi, ke uma-ra mpoparika' Pue' -ta to uma mowo kabohe tuwu' -na.</s>
     </seg>
     <seg type="verse" id="b.1CO.2.9">
      <s id="b.1CO.2.9.1">Tapi' hewa to te'uki' hi rala Buku Tomoroli': Hi tauna to mpoka'ahi' Alata'ala, naporodo ami' -miraka to lompe' lia, to ko'ia rahiloi ba ra'epe manusia', pai' ko'ia rarata nono manusia'."</s>
     </seg>
     <seg type="verse" id="b.1CO.2.10">
      <s id="b.1CO.2.10.1">Kita' toi, ta'inca-mi patuju-na Alata'ala toe-e, apa' Alata'ala mpopo'incai-ta hante baraka' Inoha' Tomoroli'.</s>
      <s id="b.1CO.2.10.2">Apa' uma ria to tewunii' hi Inoha' Tomoroli', napewulihi' butu nyala-na rata-rata hi patuju-na Alata'ala to ko'ia ra'incai manusia'.</s>
     </seg>
     <seg type="verse" id="b.1CO.2.11">
      <s id="b.1CO.2.11.1">Apa' to mpo'inca ihi' nono tauna, hi'a moto-wadi.</s>
      <s id="b.1CO.2.11.2">Wae wo'o, to mpo'inca ihi' nono Alata'ala, Inoha' Alata'ala-wadi.</s>
     </seg>
     <seg type="verse" id="b.1CO.2.12">
      <s id="b.1CO.2.12.1">Pai' kita', uma-ta mporata noto to ngkai dunia' toi.</s>
      <s id="b.1CO.2.12.2">Mporata-ta Noto to ngkai Alata'ala, bona ta'inca hawe'ea to nawai' -taka Alata'ala ngkai kabula rala-na.</s>
     </seg>
     <seg type="verse" id="b.1CO.2.13">
      <s id="b.1CO.2.13.1">Jadi', ane mpoparata-kai Kareba Lompe', kiparata uma hante kapantea-kai mololita.</s>
      <s id="b.1CO.2.13.2">Kiparata hante lolita to ngkai Inoha' Tomoroli', kipakanoto tudui' ngkai Inoha' Tomoroli' hi tauna to mporata-mi Inoha' Tomoroli'.</s>
     </seg>
     <seg type="verse" id="b.1CO.2.14">
      <s id="b.1CO.2.14.1">Tauna to uma mpo'incai Alata'ala, uma-ra mpopangala' tudui' to ngkai Inoha' Alata'ala.</s>
      <s id="b.1CO.2.14.2">Ra'uli': "Lolita tauna to wojo-hawo to hewa tetu."</s>
      <s id="b.1CO.2.14.3">Uma ami' raratai nono tudui' to ngkai Inoha' Alata'ala, apa' tudui' to hewa toe ma'ala mesua' hi rala nono-ta ane Inoha' Tomoroli' mponotohi-ta.</s>
     </seg>
     <seg type="verse" id="b.1CO.2.15">
      <s id="b.1CO.2.15.1">Kita' to mporata-mi Inoha' Tomoroli', monoto-mi nono-ta mpetonoi butu nyala-na kalompe' -na ba ka'uma-na.</s>
      <s id="b.1CO.2.15.2">Tapi' tauna to uma mpo'incai Alata'ala, uma monoto nono-ra mpetonoi napa to hi rala nono-ta.</s>
     </seg>
     <seg type="verse" id="b.1CO.2.16">
      <s id="b.1CO.2.16.1">Apa' wae-mi to te'uki' hi rala Buku Tomoroli': Uma hema to mpo'inca pekiri-na Pue', uma hema to ma'ala mpotudui' -i."</s>
     </seg>
    </div>
    <div type="chapter" id="b.1CO.3">
     <seg type="verse" id="b.1CO.3.1">
      <s id="b.1CO.3.1.1">Ompi' -ompi', bula-ku dohe-ni wengi, uma-koi kupololitai hewa mpololitai tauna to mporata-mi Inoha' Tomoroli'.</s>
      <s id="b.1CO.3.1.2">Kupololitai-koi hewa tauna to mpotuku' konoa nono-ra to dada'a-pidi.</s>
      <s id="b.1CO.3.1.3">Apa' nto'u toe, ko'ia monoto pepangala' -ni hi Kristus, hewa ana'lei-pidi-koi hi rala pepangala' -ni.</s>
     </seg>
     <seg type="verse" id="b.1CO.3.2">
      <s id="b.1CO.3.2.1">Ane ana'lei to ntii' -pidi, uma lompe' rawai' koni' to mokara.</s>
      <s id="b.1CO.3.2.2">Wae wo'o koi', owi kutudui' -koi tudui' to natao hi tauna to ko'ia monoto pepangala' -ra, ko'ia kutudui' -koi tudui' to natao hi tauna to monoto-mi pepangala' -ra, apa' ko'ia nikulei' mpotarima.</s>
      <s id="b.1CO.3.2.3">Hiaa' duu' tempo toi-e, ko'ia oa' -di nikulei' mpotarima-e,</s>
     </seg>
     <seg type="verse" id="b.1CO.3.3">
      <s id="b.1CO.3.3.1">apa' mpotuku' konoa nono-ni to dada'a oa' -pidi-koi.</s>
      <s id="b.1CO.3.3.2">Apa' ane ria hingi' rala nono-ni pai' momehono' -koi, ha bela tohe'e-mi to mpakanoto kampotuku' -ni konoa nono-ni to dada'a, hewa tauna to ko'ia mpo'incai Pue'?</s>
     </seg>
     <seg type="verse" id="b.1CO.3.4">
      <s id="b.1CO.3.4.1">Hadua mpo'uli': "Aku' tono' hi Paulus-a."</s>
      <s id="b.1CO.3.4.2">To hadua mpo'uli': "Aku' tono' hi Apolos."</s>
      <s id="b.1CO.3.4.3">Ha uma tohe'e-mi kehi tauna to ko'ia mpo'incai Pue'?</s>
     </seg>
     <seg type="verse" id="b.1CO.3.5">
      <s id="b.1CO.3.5.1">Ane aku' pai' Apolos-le, pahawaa' Alata'ala-wadi-ka-kaiwo, to mpotete' -koi bona mepangala' hi Pue' Yesus.</s>
      <s id="b.1CO.3.5.2">Kai' hore-hore mpobago bago to napopokoloi-kakai Pue'.</s>
     </seg>
     <seg type="verse" id="b.1CO.3.6">
      <s id="b.1CO.3.6.1">Aku' to mpohawu', Apolos to mpobowohi, Alata'ala to mpopotuwu'.</s>
     </seg>
     <seg type="verse" id="b.1CO.3.7">
      <s id="b.1CO.3.7.1">To mpohawu' pai' to mpobowohi, bela hira' poko-na.</s>
      <s id="b.1CO.3.7.2">To poko-nale, Alata'ala-hana, apa' Hi'a to mpopotuwu'.</s>
     </seg>
     <seg type="verse" id="b.1CO.3.8">
      <s id="b.1CO.3.8.1">To mpohawu' pai' to mpobowohi, hibalia-ra-wadi.</s>
      <s id="b.1CO.3.8.2">Butu dua-ra mporata gaji' -ra ntuku' -ki katomo bago-ra.</s>
     </seg>
     <seg type="verse" id="b.1CO.3.9">
      <s id="b.1CO.3.9.1">Kai' -le hampobagoa lau-wadi-kai ngkamu bago Alata'ala, pai' koi' ompi' ma'ala rarapai' -ki bonea Alata'ala.</s>
      <s id="b.1CO.3.9.2">Koi' ma'ala rarapai' -ki tomi Alata'ala.</s>
     </seg>
     <seg type="verse" id="b.1CO.3.10">
      <s id="b.1CO.3.10.1">Ngkai kabula rala-na Alata'ala, na'ongko' -a jadi' suro-na, pai' aku' -mi to lomo' -na mpokeni Kareba Lompe' hi koi'.</s>
      <s id="b.1CO.3.10.2">Ma'ala-mi ta'uli', aku' hewa topobabehi tomi to pante, aku' -mi to lomo' -na mpohu'a parawatu, pai' to ntani' -na mpokaliliu mpowangu hi lolo parawatu to kuhu'a-mi toe.</s>
      <s id="b.1CO.3.10.3">Aga butu dua tauna kana mpelompehi pobago-na mpokamu bago Pue', hewa hadua topobabehi tomi kana mpelompehi beiwa-i mpowangu tomi.</s>
     </seg>
     <seg type="verse" id="b.1CO.3.11">
      <s id="b.1CO.3.11.1">Apa' uma ria ohea ntani' -na jadi' ntodea Alata'ala, muntu' mepangala' hi Yesus Kristus.</s>
      <s id="b.1CO.3.11.2">Ma'ala-mi ta'uli', Yesus Kristus Hi'a-mi parawatu to nahu'a Alata'ala, uma ria ntani' -na.</s>
     </seg>
     <seg type="verse" id="b.1CO.3.12">
      <s id="b.1CO.3.12.1">Ane ria topobago Pue' to lompe' pongkamu-ra bago Pue', hira' ma'ala rarapai' -ki topobabehi tomi to mpowangu tomi hante wori' nyala rewa to lompe', rapa' -na bulawa, salaka' pai' watu to masuli' oli-na.</s>
      <s id="b.1CO.3.12.2">Ane ria to uma lompe' pongkamu-ra bago Pue', hira' hewa topobabehi tomi to mpowangu tomi mpake' to uma ncako lompe', hewa kaju, kowo' pai' deami.</s>
     </seg>
     <seg type="verse" id="b.1CO.3.13">
      <s id="b.1CO.3.13.1">Jadi', ane rapa' -na mampu tomi toe, incana moto mpai' rewa to lompe' pai' rewa to uma lompe', apa' rewa to lompe' ntaha moto, tapi' rewa to uma lompe' mampu omea.</s>
      <s id="b.1CO.3.13.2">Wae wo'o, pobago butu dua topobago Pue' incana mpai' hi karata-na nculii' Pue'.</s>
      <s id="b.1CO.3.13.3">Hi eo toe mpai', Pue' mpoparesa' pobago butu dua tauna, kalompe' -na ba ka'uma-na.</s>
     </seg>
     <seg type="verse" id="b.1CO.3.14">
      <s id="b.1CO.3.14.1">Ane pobago tau hadua ntaha hi pomparesa' -na Pue', mporata-i mpai' parasee.</s>
     </seg>
     <seg type="verse" id="b.1CO.3.15">
      <s id="b.1CO.3.15.1">Ane pobago-na uma ntaha pomparesa' -na Pue', bate rugi-i mpai'.</s>
      <s id="b.1CO.3.15.2">Batua-na, tebahaka moto-i ngkai huku' jeko' -na, aga uma-i mporata parasee ngkai pobago-na.</s>
      <s id="b.1CO.3.15.3">Hi'a ma'ala rarapai' -ki tauna to mampu tomi-na: hawe'ea rewa-na moronto, woto-na mara-damo to uma nakoni' apu.</s>
     </seg>
     <seg type="verse" id="b.1CO.3.16">
      <s id="b.1CO.3.16.1">Ha uma ni'incai ompi': koi' -le hewa tomi to napo'ohai' Alata'ala.</s>
      <s id="b.1CO.3.16.2">Inoha' Alata'ala mo'oha' hi laintongo' -ni.</s>
     </seg>
     <seg type="verse" id="b.1CO.3.17">
      <s id="b.1CO.3.17.1">Ane hema to mpogero kahintuwuaa' ntodea-na Alata'ala, Alata'ala wo'o mpai' mpohuku' -i.</s>
      <s id="b.1CO.3.17.2">Apa' po'ohaa' Alata'ala, moroli' -hana.</s>
      <s id="b.1CO.3.17.3">Hiaa' koi' -mi ompi', tomi po'ohaa' Alata'ala-e.</s>
     </seg>
     <seg type="verse" id="b.1CO.3.18">
      <s id="b.1CO.3.18.1">Neo' -koi mpobagiu woto-ni moto.</s>
      <s id="b.1CO.3.18.2">Ane ria hi laintongo' -ni to mpo'uli' pante moto-ra hi poncilo manusia', agina jadi' wojo-ra hi poncilo manusia' bona jadi' pante mpu'u-ra hi poncilo Pue'.</s>
     </seg>
     <seg type="verse" id="b.1CO.3.19">
      <s id="b.1CO.3.19.1">Apa' napa to ra'uli' manusia' kapantea, kawojoa lau-wadi hi poncilo Alata'ala.</s>
      <s id="b.1CO.3.19.2">Te'uki' hi rala Buku Tomoroli' owi hewa toi: Nau' hewa apa-mi kapante-ra manusia' pai' po'akala-ra, bate nadagi oa' -ra Pue' Ala."</s>
     </seg>
     <seg type="verse" id="b.1CO.3.20">
      <s id="b.1CO.3.20.1">Ria wo'o te'uki': Pue' Ala mpo'inca pekiri tauna to pante, ka'uma-na ria tuju-na."</s>
     </seg>
     <seg type="verse" id="b.1CO.3.21">
      <s id="b.1CO.3.21.1">Jadi', toe pai' kuperapi' ompi': neo' -pi ria to mpoperaha petuku' -ra hi manusia'.</s>
      <s id="b.1CO.3.21.2">Apa' hawe'ea to niparaluu, nawai' -mikokoi Alata'ala nipobagia:</s>
     </seg>
     <seg type="verse" id="b.1CO.3.22">
      <s id="b.1CO.3.22.1">Apolos, Petrus, aku', nawai' -mikokoi omea Alata'ala bona mpotulungi-koi.</s>
      <s id="b.1CO.3.22.2">Nawai' -mokoi katuwua' to bo'u, nabahaka-koi ngkai kamatea.</s>
      <s id="b.1CO.3.22.3">Hawe'ea to hi dunia' tohe'i, hawe'ea to jadi' tempo toi, hawe'ea to jadi' hi eo mpeno-na, bate na'atoro' bona mpowai' -koi kalompea'.</s>
      <s id="b.1CO.3.22.4">Hawe'ea toe bate bagia-ni ompi'.</s>
     </seg>
     <seg type="verse" id="b.1CO.3.23">
      <s id="b.1CO.3.23.1">Pai' koi' bagia-na Kristus, pai' Kristus bagia-na Alata'ala.</s>
     </seg>
    </div>
    <div type="chapter" id="b.1CO.4">
     <seg type="verse" id="b.1CO.4.1">
      <s id="b.1CO.4.1.1">Ane kai' pangkeni-ni, agina ni'uli' pahawaa' -wadi-ka-kaiwo, apa' kai' pahawaa' Kristus, to nasarumaka mpokeni kareba ngkai Alata'ala to ko'ia ra'incai ihi' dunia'.</s>
     </seg>
     <seg type="verse" id="b.1CO.4.2">
      <s id="b.1CO.4.2.1">To rapali' mpu'u hi tauna to rapahawa', kana tida-i mpotuku' hawa'.</s>
     </seg>
     <seg type="verse" id="b.1CO.4.3">
      <s id="b.1CO.4.3.1">Jadi', ane ria-koi to doko' mpotuntui' -a ba sala' pobago-ku, uma-a pari.</s>
      <s id="b.1CO.4.3.2">Nau' ba hema to mposalai' pobago-ku, uma kutapari.</s>
      <s id="b.1CO.4.3.3">Aku' moto, uma-kuwo ku'uli' moto-mi kalompe' ba ka'uma-na pobago-ku.</s>
     </seg>
     <seg type="verse" id="b.1CO.4.4">
      <s id="b.1CO.4.4.1">Moroli' mpontolumanu' nono-ku, ku'inca ka'uma-na ria sala' -ku.</s>
      <s id="b.1CO.4.4.2">Aga bela toe to mponoai' -a.</s>
      <s id="b.1CO.4.4.3">Pue' moto to mpobotuhi kamonoa' -ku ba ka'uma-na.</s>
     </seg>
     <seg type="verse" id="b.1CO.4.5">
      <s id="b.1CO.4.5.1">Toe-mi ompi', neo' mpotuntui' doo ba lompe' pobago-na ba uma.</s>
      <s id="b.1CO.4.5.2">Popea karata-na nculii' Pue'.</s>
      <s id="b.1CO.4.5.3">Hi'a moto mpai' to mpowongka hawe'ea to tewuni hi rala kabengia-na, Hi'a to mpopehuwu hawe'ea patuju to hi rala nono manusia'.</s>
      <s id="b.1CO.4.5.4">Nto'u toe-damo mpai', butu dua tauna mporata pe'une' ngkai Alata'ala hewa to kasipato' -na.</s>
     </seg>
     <seg type="verse" id="b.1CO.4.6">
      <s id="b.1CO.4.6.1">Ompi' -ompi', napa to ku'uli' -e we'i, mpobelahi woto-ku moto pai' Apolos.</s>
      <s id="b.1CO.4.6.2">Kai' rodua kupotonco, bona mpotudui' -koi mpotuku' hawa' -hawa' to te'uki' pai' neo' mpobila' pangkeni-ni meliu ngkai katoto-na.</s>
      <s id="b.1CO.4.6.3">Patuju-ku, bona neo' ria-koi to molangko nono-ni to mpo'uli': "Aku' mpotuku' ni'anu-a, iko mpotuku' ni'anu-wadi-ko-kona."</s>
     </seg>
     <seg type="verse" id="b.1CO.4.7">
      <s id="b.1CO.4.7.1">Ha ni'uli' -koina wae, melabi ntanii' -koi ngkai doo-ni?</s>
      <s id="b.1CO.4.7.2">Ha ria nte hanyala to ria hi koi' to uma nitarima ngkai Alata'ala?</s>
      <s id="b.1CO.4.7.3">Napa pai' molangko nono-nie?</s>
      <s id="b.1CO.4.7.4">Ba ni'uli' -koina hawe'ea to ria hi koi', bela to nawai' -kokoi Alata'ala?</s>
     </seg>
     <seg type="verse" id="b.1CO.4.8">
      <s id="b.1CO.4.8.1">Ha ni'uli' -koina wae, uma-pi ria kakuraa' -ni?</s>
      <s id="b.1CO.4.8.2">Ha ni'uli' hono' mpu'u-mi karoho pepangala' -ni hi Pue' -e?</s>
      <s id="b.1CO.4.8.3">Ha moparenta mpu'u-mokoi hewa raja-e, pai' kai' suro Pue' Yesus uma?</s>
      <s id="b.1CO.4.8.4">Ke lompe' lia-midi ompi' ane jadi' raja mpu'u-mokoie, bona moparenta wo'o-ka-kaiwo hangkaa-ngkania hante koi'.</s>
     </seg>
     <seg type="verse" id="b.1CO.4.9">
      <s id="b.1CO.4.9.1">Aga ko'ia-kai jadi' raja hi dunia'.</s>
      <s id="b.1CO.4.9.2">Ntuku' pomporataa-ku, kai' suro Pue' Yesus, Alata'ala mpajadi' -kai tauna to mpe'ahii' lia ngkai hawe'ea manusia'.</s>
      <s id="b.1CO.4.9.3">Kai' rapohewa tauna to rahuku' mate rarono ntodea.</s>
      <s id="b.1CO.4.9.4">Rarono-kai ihi' dunia', lompe' manusia' lompe' mala'eka.</s>
     </seg>
     <seg type="verse" id="b.1CO.4.10">
      <s id="b.1CO.4.10.1">Kai' rapatiwojo tauna apa' mpopalele-kai Kareba Kristus, hiaa' koi' mpo'uli' monoto-mi-koina nono-ni!</s>
      <s id="b.1CO.4.10.2">Kai', lente-kai, hiaa' koi' mpo'uli' moroho-mi-koina pepangala' -ni!</s>
      <s id="b.1CO.4.10.3">Koi', rabila' -ko-koina ihi' dunia', hiaa' kai' raruge'!</s>
     </seg>
     <seg type="verse" id="b.1CO.4.11">
      <s id="b.1CO.4.11.1">Duu' rata tempo tohe'i, uma hono' pongkoni' -kai, uma hono' ponginu-kai, uma hono' pohea-kai.</s>
      <s id="b.1CO.4.11.2">Ntora raweba' -kai.</s>
      <s id="b.1CO.4.11.3">Uma monoa' katidaa-kai.</s>
     </seg>
     <seg type="verse" id="b.1CO.4.12">
      <s id="b.1CO.4.12.1">Mobago ngkoro-kai hante pale-kai moto.</s>
      <s id="b.1CO.4.12.2">Ane ria to mpotipo' -kai, kihiwili-raka rasi'.</s>
      <s id="b.1CO.4.12.3">Ane ria to mpobalinai' -kai, kipengkatarii.</s>
     </seg>
     <seg type="verse" id="b.1CO.4.13">
      <s id="b.1CO.4.13.1">Ane ria to mpolibui' -kai, kitompoi' -ra hante ka'olu-na.</s>
      <s id="b.1CO.4.13.2">Kai' raponcawa momo hi dunia' toi, ranaa mpota'i-kai duu' rata tempo toi.</s>
     </seg>
     <seg type="verse" id="b.1CO.4.14">
      <s id="b.1CO.4.14.1">Ompi' -ompi'!</s>
      <s id="b.1CO.4.14.2">Patuju-ku mpololitai-koi hewa toe-e, uma-kuwo bona mpo'eai' -koi.</s>
      <s id="b.1CO.4.14.3">Lolita-ku toi, mpoparesai' -koi, kuponcawa ana' -ku to kupe'ahi' -koi.</s>
     </seg>
     <seg type="verse" id="b.1CO.4.15">
      <s id="b.1CO.4.15.1">Apa' nau' ba moncobu-mi guru-ni to mpotete' -koi hi petuku' -ni hi Kristus, muntu' aku' to nipotuama, apa' aku' -mi to lomo' -na mpokeni Kareba Lompe' hi koi', alaa-na mepangala' -mokoi hi Kristus Yesus.</s>
     </seg>
     <seg type="verse" id="b.1CO.4.16">
      <s id="b.1CO.4.16.1">Toe pai' kuperapi' mpu'u ompi' bona nituku' po'ingku-ku.</s>
     </seg>
     <seg type="verse" id="b.1CO.4.17">
      <s id="b.1CO.4.17.1">Jadi', tungkai' kuhubui-i Timotius tilou mpohirua' -kokoi.</s>
      <s id="b.1CO.4.17.2">Timotius toei, kuponcawa ana' -ku moto-i to kupe'ahi', to tida hi rala pobago Pue'.</s>
      <s id="b.1CO.4.17.3">Ane rata-i mpai', napopokiwoii-damo-koi beiwa po'ingku-ku hi petuku' -ku hi Kristus, hewa to kutudui' -raka hawe'ea to Kristen hi butu ngata kahilouaa-ku.</s>
     </seg>
     <seg type="verse" id="b.1CO.4.18">
      <s id="b.1CO.4.18.1">Ria-koi nte ba hangkuja dua to molangko nono-ni, ni'uli' uma-apa mpai' daho' tilou mpohirua' -kokoi.</s>
     </seg>
     <seg type="verse" id="b.1CO.4.19">
      <s id="b.1CO.4.19.1">Ntaa' tilou moto-ada mpai', uma-pi mahae ane napokono Pue'.</s>
      <s id="b.1CO.4.19.2">Hi rehe'e-damo mpai', pai' kuhilo napa to rababehi tauna to molangko nono-ra tetura ria.</s>
      <s id="b.1CO.4.19.3">Kuhilo ba mokuasa mpu'u-ra, ba hi wiwi-ra-wadi.</s>
     </seg>
     <seg type="verse" id="b.1CO.4.20">
      <s id="b.1CO.4.20.1">Apa' ane Alata'ala jadi' Magau' -ta, nabalii' kehi-ta hante baraka' -na.</s>
      <s id="b.1CO.4.20.2">Neo' mpai' ta'uli': "Alata'ala Magau' -ta," hiaa' uma tabalii' kehi-ta.</s>
     </seg>
     <seg type="verse" id="b.1CO.4.21">
      <s id="b.1CO.4.21.1">Jadi', to'uma to nipokono: ane rata-a pai' ko'ia oa' nibalii' kehi-ni, ngkerepa' mpai' lolita-ku mpoparesai' -koi.</s>
      <s id="b.1CO.4.21.2">Tapi' ane mobali' -mi kehi-ni, mo'olu pai' ma'ahi' -a mpai' hi koi'.</s>
     </seg>
    </div>
    <div type="chapter" id="b.1CO.5">
     <seg type="verse" id="b.1CO.5.1">
      <s id="b.1CO.5.1.1">Ria ku'epe to mpotompo'wiwi gau' to uma tumotoa to jadi' hi laintongo' -ni.</s>
      <s id="b.1CO.5.1.2">Ria hadua doo-ni to mpotobine awo' -na, tobine tuama-na.</s>
      <s id="b.1CO.5.1.3">Bangku' tauna to uma ngincai Pue' Alata'ala-hawoe', uma-ra ria to mogau' hewa tetu.</s>
     </seg>
     <seg type="verse" id="b.1CO.5.2">
      <s id="b.1CO.5.2.1">Hiaa' koi' -mi-koina, nau' hewa toe-mi gau' -na doo-ni, molangko oa' -di-koina nono-ni!</s>
      <s id="b.1CO.5.2.2">Kakoo-kono-na ke nipopeda' nono-di-hawo gau' to hewa toe-e, nipopalai-i ngkai laintongo' -ni.</s>
     </seg>
     <seg type="verse" id="b.1CO.5.4">
      <s id="b.1CO.5.4.1">Nau' molaa-a ngkai koi' ompi', aga nono-ku ria moto dohe-ni, pai' ria moto kuasa-ku mpohawai' -koi, hewa to ria moto-a hi laintongo' -ni.</s>
      <s id="b.1CO.5.4.2">Jadi', hante kuasa to nawai' -ka Pue' Yesus Kristus, kuponoa': tauna to hewa toe gau' -na kana rahuku'.</s>
      <s id="b.1CO.5.4.3">Ane moromu-koi mpai' pai' nono-ku ria moto dohe-ni, kuperapi' bona hante kuasa Yesus Pue' -ta,</s>
     </seg>
     <seg type="verse" id="b.1CO.5.5">
      <s id="b.1CO.5.5.1">nitonu lau-imi hi rala kuasa Magau' Anudaa'.</s>
      <s id="b.1CO.5.5.2">Batua-na, nihubui-i malai ngkai kahintuwua' -ni, pai' neo' -i nipiliu mogampara dohe-ni.</s>
      <s id="b.1CO.5.5.3">Nibabehi toe bona mporata-i pehuku' hi rala woto-na, pai' kao' -na mporata moto mpai' kalompea' ane rata-ipi Pue' Yesus.</s>
     </seg>
     <seg type="verse" id="b.1CO.5.6">
      <s id="b.1CO.5.6.1">Ha ni'uli' -koina wae, lompe' gau' to hewa toe-e, pai' molangko oa' -di nono-nie!</s>
      <s id="b.1CO.5.6.2">Ha uma ni'incai lolita to mpo'uli': "Ragi hangkedi' mpakawoke' lunu to wori'"?</s>
      <s id="b.1CO.5.6.3">Batua-na, hadua tauna to mojeko' ma'ala mpokero kahintuwuaa' -ni omea.</s>
     </seg>
     <seg type="verse" id="b.1CO.5.7">
      <s id="b.1CO.5.7.1">Ane to Yahudi mpobabehi ada Posusa' Paskah, ralali ragi ngkai tomi-ra, pai' rasumale' bima tolo' woto-ra.</s>
      <s id="b.1CO.5.7.2">Hewa to Yahudi mpolali ragi ngkai tomi-ra, wae wo'o koi' kana mpolali tauna to mojeko' ngkai kahintuwuaa' -ni, bona koi' jadi' ntodea Alata'ala to moroli'-- apa' ntodea Alata'ala mpu'u-mokoi ompi'.</s>
      <s id="b.1CO.5.7.3">Apa' mate-imi Kristus jadi' bima Paskah to mpotolo' -ta.</s>
     </seg>
     <seg type="verse" id="b.1CO.5.8">
      <s id="b.1CO.5.8.1">Jadi', mai-tamo, tatadi-mi ragi to hae, tatadi kehi-ta to ri'ulu, hewa nono to mobengi pai' po'ingku to dada'a.</s>
      <s id="b.1CO.5.8.2">Mai-tamo mepue' hi Alata'ala hante karoli' -roli' nono-ta.</s>
     </seg>
     <seg type="verse" id="b.1CO.5.9">
      <s id="b.1CO.5.9.1">Rala sura-ku to ri'ulu, ku'uli' -kokoi bona neo' mposigalo-raka tauna to mogau' sala'.</s>
     </seg>
     <seg type="verse" id="b.1CO.5.10">
      <s id="b.1CO.5.10.1">Aga bela patuju-ku bona neo' niposigalo-raka tauna to uma mpo'incai Alata'ala pai' to mogau' sala', to jampa, topebagiu, ba to mepue' hi pinotau.</s>
      <s id="b.1CO.5.10.2">Bela hira' to kutoa'.</s>
      <s id="b.1CO.5.10.3">Apa' ane ke hira' to ku'uli' neo' niposigalo-raka, batua-na kana malai mpu'u-koi ngkai dunia' toi.</s>
     </seg>
     <seg type="verse" id="b.1CO.5.11">
      <s id="b.1CO.5.11.1">To ku'uli' -le, neo' niposigalo-raka to mpo'uli' mepangala' moto-ra hi Pue' Yesus, hiaa' mogau' sala' moto-rada, jampa, mepue' hi pinotau, mpotipo' doo, topalangu-langu, ba topebagiu.</s>
      <s id="b.1CO.5.11.2">Bangku' mpohimpongkoni' -raka tauna to hewa toe, neo'!</s>
     </seg>
     <seg type="verse" id="b.1CO.5.13">
      <s id="b.1CO.5.13.1">Ane tauna to bela-ra to Kristen, uma ria huraa-ku mpohuku' -ra.</s>
      <s id="b.1CO.5.13.2">Alata'ala moto mpai' to mpohuku' -ra.</s>
      <s id="b.1CO.5.13.3">Koi' moto kana mpohuku' ompi' hampepangalaa' -ni to masala'.</s>
      <s id="b.1CO.5.13.4">Jadi', hewa to te'uki' rala Buku Tomoroli': "Popalai tauna to dada'a po'ingku-na ngkai laintongo' -ni," neo' -i nipiliu mogampara dohe-ni.</s>
     </seg>
    </div>
    <div type="chapter" id="b.1CO.6">
     <seg type="verse" id="b.1CO.6.1">
      <s id="b.1CO.6.1.1">Beiwa pai' ria-koi to daho' mpakilu hingka to Kristen-ni hi topohura to uma mepangala' hi Pue' Yesus?</s>
      <s id="b.1CO.6.1.2">Napa pai' uma nibua' kara-kara-ni hi topetuku' Pue' Yesus?</s>
     </seg>
     <seg type="verse" id="b.1CO.6.2">
      <s id="b.1CO.6.2.1">Ha uma ni'incai ompi', hi Eo Kiama mpai' topetuku' Pue' Yesus moto-mi to mpohurai kara-kara ihi' dunia' toi.</s>
      <s id="b.1CO.6.2.2">Jadi', ane kita' mpai' to jadi' topohura mpohurai kara-kara ihi' dunia', ha uma rahi nipakulei' mpobotuhi kara-kara to kedi' tempo toi-e?</s>
     </seg>
     <seg type="verse" id="b.1CO.6.3">
      <s id="b.1CO.6.3.1">Ha uma ni'incai, hi Eo Kiama kita' to Kristen to mpohurai kara-kara mala'eka.</s>
      <s id="b.1CO.6.3.2">Jadi', tantu nipakule' moto mpobotuhi kara-kara to hi rala dunia' toi.</s>
     </seg>
     <seg type="verse" id="b.1CO.6.4">
      <s id="b.1CO.6.4.1">Ane ria mpu'u pome'anua-ni, ha napa-di pai' nibua' hi tauna to bela-ra to Kristen, to uma-rana ria huraa-ra hi rala kahintuwua' -ta?</s>
     </seg>
     <seg type="verse" id="b.1CO.6.5">
      <s id="b.1CO.6.5.1">Patuju lolita-ku tohe'i, bona me'ea' -koi ompi'.</s>
      <s id="b.1CO.6.5.2">Ha uma rahi-koi ria nte hadua to monoto, to ma'ala mpobotuhi kara-kara himpau koi' to Kristen?</s>
     </seg>
     <seg type="verse" id="b.1CO.6.6">
      <s id="b.1CO.6.6.1">Hadua mpakilu ompi' hampepangalaa' -na, nabua' hi topohura-- hiaa' topohura toe ria, to uma-hana mepangala' hi Pue' Yesus!</s>
     </seg>
     <seg type="verse" id="b.1CO.6.7">
      <s id="b.1CO.6.7.1">Neo' lau-pi ta'uli' to mpobua' kara-kara hi to bela to Kristen.</s>
      <s id="b.1CO.6.7.2">Bangku' ria pome'anua-ni hi himpau koi' moto, me'eai' lia.</s>
      <s id="b.1CO.6.7.3">Toe mpakanoto ka'uma-nakoi mo'ingku hewa topetuku' Pue' Yesus.</s>
      <s id="b.1CO.6.7.4">Ane ria to mpobagiu-koi ba to mpakarugi-koi, pelele' moto-ramo-rana, neo' rabua' hi topohura.</s>
      <s id="b.1CO.6.7.5">Agina-pi koi' rabagiu!</s>
      <s id="b.1CO.6.7.6">Agina-pi koi' rapakarugi!</s>
     </seg>
     <seg type="verse" id="b.1CO.6.8">
      <s id="b.1CO.6.8.1">Hiaa' koi' lau-mi to mpobagiu doo pai' to mpakarugi doo-- pai' nibabehi tetu hi ompi' hampepangalaa' -ni wo'o-di!</s>
     </seg>
     <seg type="verse" id="b.1CO.6.9">
      <s id="b.1CO.6.9.1">Ha uma ni'incai ompi', tauna to dada'a kehi-ra, uma-ra jadi' ntodea-na Alata'ala hi rala Kamagaua' -na.</s>
      <s id="b.1CO.6.9.2">Neo' -koi ma'ala rabagiu.</s>
      <s id="b.1CO.6.9.3">Tauna to mogau' sala', to mepue' hi pinotau, topobualo', tomane to mpotobine hingka tomane, tobine to hampoturua hingka tobine,</s>
     </seg>
     <seg type="verse" id="b.1CO.6.10">
      <s id="b.1CO.6.10.1">topanako, to jampa, topalangu-langu, to mpotipo' doo, topebagiu-- tauna to hewa toera, uma-ra jadi' ntodea-na Alata'ala hi rala Kamagaua' -na.</s>
     </seg>
     <seg type="verse" id="b.1CO.6.11">
      <s id="b.1CO.6.11.1">Ria-koi ompi' to hewa toe kehi-ni ri'ulu.</s>
      <s id="b.1CO.6.11.2">Tapi' Alata'ala mpobohoi' -koi, napajadi' -koi bagia-na moto, napajadi' -koi monoa' hi poncilo-na.</s>
      <s id="b.1CO.6.11.3">Nababehi toe sabana posidaia' -ni hante Pue' Yesus Kristus pai' hante baraka' Inoha' to ngkai Pue' -ta, Pue' Alata'ala.</s>
     </seg>
     <seg type="verse" id="b.1CO.6.12">
      <s id="b.1CO.6.12.1">Ria-koi to mpo'uli': "Apa' Alata'ala mpobahaka-ta ngkai huku' jeko' -tae, ma'ala moto-ta mpobabehi napa konoa-ta."</s>
      <s id="b.1CO.6.12.2">Makono moto tetu, aga aku' mpo'uli': ane tababehi mpu'u napa konoa-ta, uma mpai' mokalaua omea hi kita'.</s>
      <s id="b.1CO.6.12.3">Ma'ala moto-a mpobabehi napa konoa-ku, aga uma-a dota napari'une' ba apa-apa.</s>
     </seg>
     <seg type="verse" id="b.1CO.6.13">
      <s id="b.1CO.6.13.1">Ria wo'o-koi to mpo'uli': "Pongkoni' ra'ihii' -ki ta'i-ta, pai' ta'i ratu'u-ki pongkoni'.</s>
      <s id="b.1CO.6.13.2">Pai' hi eo mpeno-na, Alata'ala mpotadi omea."</s>
      <s id="b.1CO.6.13.3">Ha ni'uli' -koina wae, uma moapa ba napa to tababehi hante woto-ta?</s>
      <s id="b.1CO.6.13.4">Ha ni'uli' -koina Alata'ala mpopajadi' woto-ta bona mogau' sala' hante tobine doo ba hante toronaa?</s>
      <s id="b.1CO.6.13.5">Woto-tale tapake' mpobabehi konoa Pue'.</s>
      <s id="b.1CO.6.13.6">Hi'a-mile Pue' -na woto-tae.</s>
     </seg>
     <seg type="verse" id="b.1CO.6.14">
      <s id="b.1CO.6.14.1">Woto-ta uma-hawo mpai' natadi Alata'ala.</s>
      <s id="b.1CO.6.14.2">Pue' Yesus napotuwu' nculii' ngkai kamatea, pai' kita' wo'o mpai' bate napotuwu' nculii' hi eo mpeno-na hante baraka' -na.</s>
     </seg>
     <seg type="verse" id="b.1CO.6.15">
      <s id="b.1CO.6.15.1">Ha uma ni'incai ompi', woto-ni bagia ngkai Woto Kristus.</s>
      <s id="b.1CO.6.15.2">Ha lompe' -hana tapake' woto-ta to napobagia Kristus, bona mogau' sala' hante tobine to ele'?</s>
      <s id="b.1CO.6.15.3">Neo' -e'!</s>
     </seg>
     <seg type="verse" id="b.1CO.6.16">
      <s id="b.1CO.6.16.1">Ha uma ni'incai, tauna to mpo'ema' to ele' jadi' hawoto lau-i-damo hante to ele' toei?</s>
      <s id="b.1CO.6.16.2">Apa' hi rala Buku Tomoroli' te'uki' hewa toi: "Ane tomane pai' tobine ncamoko, tau rodua toe jadi' hewa hadua lau-ra-damo."</s>
     </seg>
     <seg type="verse" id="b.1CO.6.17">
      <s id="b.1CO.6.17.1">Tapi' tauna to mosidai' hante Pue', hanono lau-i hante Pue'.</s>
     </seg>
     <seg type="verse" id="b.1CO.6.18">
      <s id="b.1CO.6.18.1">Neo' mpu'u-koi mogau' sala' ompi'!</s>
      <s id="b.1CO.6.18.2">Ngkai hawe'ea jeko' to rababehi manusia', uma ria jeko' ntani' -na to mpakada'a katuwu' -ta hewa jeko' pogau' sala' toe.</s>
      <s id="b.1CO.6.18.3">Hema to mogau' sala' hante tobine doo ba hante toronaa, jeko' -na toe mpakada'a katuwu' -na moto.</s>
     </seg>
     <seg type="verse" id="b.1CO.6.19">
      <s id="b.1CO.6.19.1">Ha uma ni'incai ompi', woto-nile po'ohaa' Inoha' Tomoroli'.</s>
      <s id="b.1CO.6.19.2">Mo'oha' -i hi rala nono-ni.</s>
      <s id="b.1CO.6.19.3">Alata'ala moto-mi to mpowai' -koi Inoha' Tomoroli' tetu-e.</s>
      <s id="b.1CO.6.19.4">Hi'a-mi to jadi' Pue' -ni, bela koi' moto.</s>
     </seg>
     <seg type="verse" id="b.1CO.6.20">
      <s id="b.1CO.6.20.1">Na'oli-mokoi pai' oti-mi nabayari.</s>
      <s id="b.1CO.6.20.2">Toe pai' woto-ni kana nipake' mpobila' Alata'ala.</s>
     </seg>
    </div>
    <div type="chapter" id="b.1CO.7">
     <seg type="verse" id="b.1CO.7.1">
      <s id="b.1CO.7.1.1">Kakaliliua-na ompi', mpotompoi' -a pompekunea' -ni to hi rala sura-ni to nipakatu-ka.</s>
      <s id="b.1CO.7.1.2">Makono-di, lompe' ane tomane uma motobinei-e.</s>
     </seg>
     <seg type="verse" id="b.1CO.7.2">
      <s id="b.1CO.7.2.1">Aga aku' mpo'uli', agina tomane mpotobine tobine-na moto-hawo, pai' tobine mpotomane tomane-na moto, bona neo' ria to mogau' sala' hewa to lalau.</s>
     </seg>
     <seg type="verse" id="b.1CO.7.3">
      <s id="b.1CO.7.3.1">Uma lompe' ane tomane mpolaahi tobine-na ba tobine mpolaahi tomane-na, alaa-na uma-rapa hampoturua lau.</s>
      <s id="b.1CO.7.3.2">Tomane kana mpo'ihii' gau' ncamoko hi tobine-na, wae wo'o-hawo tobine hi tomane-na.</s>
      <s id="b.1CO.7.3.3">Butu dua-nara hore mpo'ihii' pogau' himpau hira'.</s>
     </seg>
     <seg type="verse" id="b.1CO.7.4">
      <s id="b.1CO.7.4.1">Tobine uma ma'ala mpo'uli': "Woto-ku, anu-ku moto-kuwo."</s>
      <s id="b.1CO.7.4.2">To mpohawai' -i, tomane-na.</s>
      <s id="b.1CO.7.4.3">Wae wo'o tomane uma ma'ala mpo'uli' woto-na anu-na moto-hawo.</s>
      <s id="b.1CO.7.4.4">To mpohawai' -i, tobine-na.</s>
     </seg>
     <seg type="verse" id="b.1CO.7.5">
      <s id="b.1CO.7.5.1">Koi' tomane pai' tobine neo' himpau momelaahi alaa-na uma-koi hincoria hewa ada to ncamoko.</s>
      <s id="b.1CO.7.5.2">Ane rapa' -na mpali' loga mosampaya-koi, pai' kahibaliaa-ni uma hincoria ba hangkuja kahae-na, ma'ala moto.</s>
      <s id="b.1CO.7.5.3">Aga ane hudu-damo tempo toe, hincoria wo'o-mokoi.</s>
      <s id="b.1CO.7.5.4">Apa' ane uma hewa toe-koi, mojoli lia-koi nasori seta mogau' sala' apa' uma nikulei' ntaha konoa-ni.</s>
     </seg>
     <seg type="verse" id="b.1CO.7.6">
      <s id="b.1CO.7.6.1">To ku'uli' toi, bela hawa'.</s>
      <s id="b.1CO.7.6.2">To ku'uli' -le, ane kahibaliaa-ni uma hincoria ba hangkuja kahae-na, ma'ala moto.</s>
     </seg>
     <seg type="verse" id="b.1CO.7.7">
      <s id="b.1CO.7.7.1">Kakoo-kono-na, kupokono lia ane hawe'ea tauna loa hewa aku'.</s>
      <s id="b.1CO.7.7.2">Aga uma hawe'ea tauna mporata pakulea' bona uma motobinei ba uma motomanei.</s>
      <s id="b.1CO.7.7.3">Butu dua tauna hore-hore mporata pakulea' ngkai Alata'ala, hadua hewa toi hadua hewa tetu.</s>
     </seg>
     <seg type="verse" id="b.1CO.7.8">
      <s id="b.1CO.7.8.1">Hi tauna to loa pai' hi tobine tobalu, ohe'i lolita-ku: lompe' lau ane bate-ni loa hewa aku'.</s>
     </seg>
     <seg type="verse" id="b.1CO.7.9">
      <s id="b.1CO.7.9.1">Aga ane uma-koi ntaha, agina lau-pi ncamoko-koi.</s>
      <s id="b.1CO.7.9.2">Apa' lompe' lau-pi ncamoko, ngkai hina-ni ncamoko uma nidadahi mpotaha.</s>
     </seg>
     <seg type="verse" id="b.1CO.7.10">
      <s id="b.1CO.7.10.1">Hi ompi' -ompi' to ncamoko-mi, ohe'i hawa' -ku-- aga bela aku' pue' lolita, Pue' Yesus-hana pue' lolita: tobine to motomanei, neo' -i mpogaa' -ki tomane-na.</s>
     </seg>
     <seg type="verse" id="b.1CO.7.11">
      <s id="b.1CO.7.11.1">Tapi' ane mpolia' napogaa' -miki, neo' -ipi motomanei.</s>
      <s id="b.1CO.7.11.2">Ane uma wae, agina mpokanculihii-i tomane-na.</s>
      <s id="b.1CO.7.11.3">Pai' tomane wo'o-hawo, neo' mpogaa' -ki tobine-na.</s>
     </seg>
     <seg type="verse" id="b.1CO.7.12">
      <s id="b.1CO.7.12.1">Kakaliliua-na, hi ompi' -ompi' to ntani' -na, ohe'i lolita-ku-- tohe'i aku' moto-mi pue' lolita, uma ria hawa' ngkai Pue': ane ria hadua tomane to Kristen to mpotobine to bela-i to Kristen, hiaa' tobine-na toei dota tida hante hi'a, neo' napogaa' -ki.</s>
     </seg>
     <seg type="verse" id="b.1CO.7.13">
      <s id="b.1CO.7.13.1">Wae wo'o ane tobine to Kristen to mpotomane to bela-i to Kristen, bo tomane-na toei dota tida dohe-na, neo' napogaa' -ki.</s>
     </seg>
     <seg type="verse" id="b.1CO.7.14">
      <s id="b.1CO.7.14.1">Apa' tomane to uma mepangala' tetui, tetonu hi Pue' -imi sabana tobine-na.</s>
      <s id="b.1CO.7.14.2">Pai' tobine to uma mepangala' tetonu hi Pue' wo'o-imi-hawo sabana tomane-na to mepangala'.</s>
      <s id="b.1CO.7.14.3">Ane ke uma hewa toe, tantu ana' -ni hibalia ana' -ra to uma mpo'incai Pue'.</s>
      <s id="b.1CO.7.14.4">Tapi' toe-e, ana' -ni bate tetonu hi Pue' -ramo sabana pepangala' totu'a-ra to hadua.</s>
     </seg>
     <seg type="verse" id="b.1CO.7.15">
      <s id="b.1CO.7.15.1">Tapi' ane tauna to uma mepangala' hi Pue' tetui doko' mogaa', pelele' moto-imi.</s>
      <s id="b.1CO.7.15.2">Hi gau' tohe'e, tobine ba tomane to mepangala' hi Pue' uma tehoo' hi ada poncamoko.</s>
      <s id="b.1CO.7.15.3">Tapi' Alata'ala mpokio' -ta jadi' ana' -na bona tuwu' hintuwu'.</s>
     </seg>
     <seg type="verse" id="b.1CO.7.16">
      <s id="b.1CO.7.16.1">Apa' uma ta'incai: meka' iko tobine mpokeni tomane-nu mepangala' hi Pue', ba iko tomane mpokeni tobine-nu mepangala' hi Pue'.</s>
     </seg>
     <seg type="verse" id="b.1CO.7.17">
      <s id="b.1CO.7.17.1">Hi butu dua tauna Pue' mpowai' tuwu' to mosisala: ria-ta to loa, ria to motobinei, ria to tuwu' batua, ria to tuwu' maradika.</s>
      <s id="b.1CO.7.17.2">Jadi', ane Alata'ala mpokio' -ta jadi' to Kristen, tatuku' -imi hi rala katuwu' -ta, hewa katuwu' -ta ami'.</s>
      <s id="b.1CO.7.17.3">Toe-mi hawa' to kutudui' -raka hawe'ea to Kristen hi butu ngata kahilouaa-ku.</s>
     </seg>
     <seg type="verse" id="b.1CO.7.18">
      <s id="b.1CO.7.18.1">Rapa' -na hadua to Yahudi, mepangala' -imi hi Pue' Yesus, uma mingki' nabahaka Katoyahudi-na.</s>
      <s id="b.1CO.7.18.2">Wae wo'o ane tauna to bela-i to Yahudi mepangala' hi Pue' Yesus, uma mingki' mpopetini' -i jadi' to Yahudi.</s>
     </seg>
     <seg type="verse" id="b.1CO.7.19">
      <s id="b.1CO.7.19.1">Apa' hi poncilo Alata'ala, ratini' -ta ba uma-ta ratini', uma omea ria tuju-na.</s>
      <s id="b.1CO.7.19.2">To motuju-le, mpotuku' hawa' Alata'ala.</s>
     </seg>
     <seg type="verse" id="b.1CO.7.20">
      <s id="b.1CO.7.20.1">Butu dua tauna, nau' ba beiwa katuwu' -ra, ane Alata'ala mpokio' -ra mepangala' hi Pue' Yesus, agina mpotuku' -ra Pue' hi rala katuwu' -ra toe.</s>
     </seg>
     <seg type="verse" id="b.1CO.7.21">
      <s id="b.1CO.7.21.1">Ane rapa' -na tuwu' batua-ta, pai' -ta nakio' Alata'ala jadi' to Kristen, neo' tapopeda' nono.</s>
      <s id="b.1CO.7.21.2">Bate tuwu' batua moto-mi.</s>
      <s id="b.1CO.7.21.3">Tapi' ane ria-hawo kalogaa-ta tebahaka ngkai kabatua-ta, mengkabahaka-tamo.</s>
     </seg>
     <seg type="verse" id="b.1CO.7.22">
      <s id="b.1CO.7.22.1">Ba tuwu' batua-ta ba tebahaka-tamo, hibalia-wadi hi poncilo Alata'ala.</s>
      <s id="b.1CO.7.22.2">Apa' hadua batua to nakio' Alata'ala mepangala' hi Pue' Yesus, tebahaka-imi ngkai jeko' sabana posidaia' -na hante Pue'.</s>
      <s id="b.1CO.7.22.3">Wae wo'o hadua maradika to nakio' Alata'ala mepangala' hi Pue' Yesus, batua Kristus wo'o-imi-hawo.</s>
     </seg>
     <seg type="verse" id="b.1CO.7.23">
      <s id="b.1CO.7.23.1">Alata'ala mpo'oli-mokoi, oti-mi nabayari.</s>
      <s id="b.1CO.7.23.2">Neo' -pokoi mpotuku' konoa manusia'.</s>
     </seg>
     <seg type="verse" id="b.1CO.7.24">
      <s id="b.1CO.7.24.1">Jadi', hewa to ku'uli' we'i ompi': nau' ba beiwa katuwu' -ta nto'u Alata'ala mpokio' -ta jadi' to Kristen, neo' -pi tabalii'.</s>
      <s id="b.1CO.7.24.2">Hante petulungi ngkai Alata'ala, tatuku' -imi hi rala katuwu' -ta.</s>
     </seg>
     <seg type="verse" id="b.1CO.7.25">
      <s id="b.1CO.7.25.1">Kakaliliua-na ompi', mpokahangai' -a tauna to loa-pidi.</s>
      <s id="b.1CO.7.25.2">Uma ria hawa' to kutarima ngkai Pue' Yesus, aga nau' -pa wae, ku'uli' -kokoi pomporataa-ku moto-kuwo-- pai' lolita-ku toi masipato' nipangala', apa' na'ongko' -a Pue' jadi' suro-na sabana ahi' -na.</s>
     </seg>
     <seg type="verse" id="b.1CO.7.26">
      <s id="b.1CO.7.26.1">Jadi', ohe'i pomporataa-ku: hi tempo tohe'i, kita' to Kristen bate mponyanyo wori' nyala kaparia, toe pai' ku'uli' agina neo' tabalii' katuwu' -ta eo-eo-na hi rala dunia' toi.</s>
     </seg>
     <seg type="verse" id="b.1CO.7.27">
      <s id="b.1CO.7.27.1">Rapa' -na: tauna to motobinei, neo' mpali' ohea-na bona mogaa' hante tobine-na.</s>
      <s id="b.1CO.7.27.2">Tauna to uma motobinei, neo' mingki' motobinei.</s>
     </seg>
     <seg type="verse" id="b.1CO.7.28">
      <s id="b.1CO.7.28.1">Aga ane hadua kabilasa doko' motobinei, uma wo'o-hawo napojeko' -ki.</s>
      <s id="b.1CO.7.28.2">Pai' ane hadua toronaa doko' motomanei, uma wo'o napojeko' -ki.</s>
      <s id="b.1CO.7.28.3">Aga toe-wadi: tauna to ncamoko bate mporata kasusaa' hi rala dunia' toi.</s>
      <s id="b.1CO.7.28.4">Pai' konoa-ku bona neo' -koi narumpa' kasusaa' toe.</s>
     </seg>
     <seg type="verse" id="b.1CO.7.29">
      <s id="b.1CO.7.29.1">Ompi' -ompi', patuju-ku hewa tohe'i: kita' to Kristen, kana takiwoi ka'uma-napi wori' loga-ta hi dunia' toi.</s>
      <s id="b.1CO.7.29.2">Toe pai' ku'uli', ngkai tempo tohe'i tauna to mpolia' ncamoko-mi kana mo'ingku hewa to uma ncamoko.</s>
     </seg>
     <seg type="verse" id="b.1CO.7.30">
      <s id="b.1CO.7.30.1">Tauna to geo', neo' ntora mpenonoi kasusaa' -na.</s>
      <s id="b.1CO.7.30.2">Tauna to goe', neo' ntora mpenonoi kagoea' -na.</s>
      <s id="b.1CO.7.30.3">Tauna to me'oli-mi ba napa-napa, neo' ntora mpenonoi rewa-na.</s>
     </seg>
     <seg type="verse" id="b.1CO.7.31">
      <s id="b.1CO.7.31.1">Tauna to sese' mpali' katuwua' -ra hi rala dunia', neo' ntora mpenonoi katuwu' -ra hi dunia' toi-wadi.</s>
      <s id="b.1CO.7.31.2">Apa' dunia' to tapo'ohai' toi neo' kahudua-nami.</s>
     </seg>
     <seg type="verse" id="b.1CO.7.32">
      <s id="b.1CO.7.32.1">Konoa-ku ompi' bona neo' -koi sese' mpenonoi katuwu' -ni.</s>
      <s id="b.1CO.7.32.2">Tauna to uma motobinei, mpenonoi Pue' -i-wadi, doko' mpakagoe' nono Pue'.</s>
     </seg>
     <seg type="verse" id="b.1CO.7.33">
      <s id="b.1CO.7.33.1">Aga tauna to motobinei, mpenonoi wo'o-i katuwu' -na hi rala dunia' toi, doko' mpakagoe' nono tobine-na,</s>
     </seg>
     <seg type="verse" id="b.1CO.7.34">
      <s id="b.1CO.7.34.1">alaa-na mopenga nono-na.</s>
      <s id="b.1CO.7.34.2">Wae wo'o posisalaa tobine to motomanei pai' to uma motomanei.</s>
      <s id="b.1CO.7.34.3">Tobine to uma motomanei ba toronaa ntora mpenonoi Pue' -i-wadi, apa' konoa-na bona katuwu' -na pahalolia hi Pue' -wadi.</s>
      <s id="b.1CO.7.34.4">Aga tobine to motomanei, mpenonoi wo'o-i dunia' tohe'i, doko' mpakagoe' nono tomane-na.</s>
     </seg>
     <seg type="verse" id="b.1CO.7.35">
      <s id="b.1CO.7.35.1">Pai' ku'uli' -kokoi tohe'i ompi', kalompea' -ni moto.</s>
      <s id="b.1CO.7.35.2">Uma-a dota mpohoo' -koi hante wori' nyala parenta.</s>
      <s id="b.1CO.7.35.3">Patuju-ku bona po'ingku-ni natao pai' masipato' oa' -wadi, bona ma'ala-koi mpotuku' Pue' hante uma ria to mposaleroi-koi.</s>
     </seg>
     <seg type="verse" id="b.1CO.7.36">
      <s id="b.1CO.7.36.1">Rapa' -na hadua kabilasa mokamae' hante hadua toronaa.</s>
      <s id="b.1CO.7.36.2">Na'uli' kabilasa toei, uma natao ane uma oa' napotobine kamae' -na, apa' kamae' -na toe katuu-tu'aa-i mpai'.</s>
      <s id="b.1CO.7.36.3">Jadi', ane doko' mpu'u-imi motobinei, agina lau-ramo ncamoko, uma-hawo napojeko' -ki.</s>
     </seg>
     <seg type="verse" id="b.1CO.7.37">
      <s id="b.1CO.7.37.1">Aga ane rapa' -na kabilasa toei mpo'uli' hi rala nono-na: "Agina neo' -a motobinei,"-- uma ria to mpewuku-i, konoa-na moto-hawo-- pai' ane nakule' moto mpotaha konoa woto-na, lompe' ane uma lau-ra ncamoko.</s>
     </seg>
     <seg type="verse" id="b.1CO.7.38">
      <s id="b.1CO.7.38.1">Jadi', to ncamoko lompe' moto, aga to uma ncamoko meliu kalompe' -na.</s>
     </seg>
     <seg type="verse" id="b.1CO.7.39">
      <s id="b.1CO.7.39.1">Ntuku' atura poncamoko, tobine to motomanei-mi tehoo' -i hi rala poncamoko-na hante tomane-na bula-na tuwu' -pidi tomane-na.</s>
      <s id="b.1CO.7.39.2">Ane mate-damo-hawo tomane-na, tebahaka-imi ngkai ada poncamoko.</s>
      <s id="b.1CO.7.39.3">Ma'ala moto-imi motomanei, asala tomane-na to bo'u to Kristen wo'o-i-hawo.</s>
     </seg>
     <seg type="verse" id="b.1CO.7.40">
      <s id="b.1CO.7.40.1">Aga meliu kamorasi' -na ane uma-ipi motomanei.</s>
      <s id="b.1CO.7.40.2">Toe, pomporataa-ku moto-wadi-hawo.</s>
      <s id="b.1CO.7.40.3">Aga nau' wae, ku'uli' karia-na wo'o-kuwo Inoha' Alata'ala hi aku'.</s>
     </seg>
    </div>
    <div type="chapter" id="b.1CO.8">
     <seg type="verse" id="b.1CO.8.1">
      <s id="b.1CO.8.1.1">Kakaliliua-na, mpotompo'wiwi-a pongkoni' to rapopepue' hi pinotau.</s>
      <s id="b.1CO.8.1.2">Makono moto-le to ni'uli': kita' to Kristen, monoto-mi nono-ta omea, ta'inca ka'uma-na ria pue' ntani' -na ngkai Alata'ala.</s>
      <s id="b.1CO.8.1.3">Aga ku'uli' -kokoi: ngkai kamonoto nono-ta toe, ria to jadi' molangko nono-ra.</s>
      <s id="b.1CO.8.1.4">Agina-pi-hawo ma'ahi' -ta hi doo pai' mporohoi nono doo.</s>
     </seg>
     <seg type="verse" id="b.1CO.8.2">
      <s id="b.1CO.8.2.1">Tauna to mpo'uli': "Monoto-mi-kuna nono-ku," tapi' uma ria ahi' -na, kakoo-kono-na, ko'ia monoto mpu'u nono-na hewa to kasipato' -na.</s>
     </seg>
     <seg type="verse" id="b.1CO.8.3">
      <s id="b.1CO.8.3.1">Aga tauna to mpu'u-mpu'u mpoka'ahi' Alata'ala, Alata'ala mpo'inca ihi' nono-na.</s>
     </seg>
     <seg type="verse" id="b.1CO.8.4">
      <s id="b.1CO.8.4.1">Jadi', ane to mpobelahi pongkoni' to rapopepue' hi pinotau, ni'uli' ma'ala moto takoni', apa' ta'inca moto ka'uma-na ria pue' ntani' -na ngkai Alata'ala, hawe'ea lence to rapue' hi dunia' tohe'i, boa' omea-wadi.</s>
     </seg>
     <seg type="verse" id="b.1CO.8.5">
      <s id="b.1CO.8.5.1">Wori' nyala moto to rapue' manusia', to rahanga' pue' pai' karampua, ba to hi langi' ba to hi wongko dunia'.</s>
     </seg>
     <seg type="verse" id="b.1CO.8.6">
      <s id="b.1CO.8.6.1">Aga hi kita' -tana, muntu' hadua Alata'ala, Hi'a-mi Tuama-ta to mpajadi' hawe'ea to ria, Hi'a-wadi toaa' katuwua' -ta.</s>
      <s id="b.1CO.8.6.2">Pai' hadua wo'o-wadi Pue' -ta, Yesus Kristus, Hi'a-mi to napopale Alata'ala mpajadi' hawe'ea to ria, Hi'a to mpowai' -ta katuwua'.</s>
     </seg>
     <seg type="verse" id="b.1CO.8.7">
      <s id="b.1CO.8.7.1">Aga nau' -pa hewa toe, uma hawe'ea to Kristen to monoto nono-ra hewa toe.</s>
      <s id="b.1CO.8.7.2">Ria-ra to mepue' hi pinotau kako'ia-ra jadi' to Kristen, pai' duu' tempo toi ane mpohilo-ra pongkoni' to rapopepue' hi pinotau, ra'uli' hi rala nono-ra: "Tetu-le pepue' hi pinotau-hana!"</s>
      <s id="b.1CO.8.7.3">Jadi', ane mpokoni' mpu'u-ra pongkoni' tohe'e, hi rala nono-ra ra'epe hewa mojeko' -ra, apa' morara' -pidi nono-ra.</s>
     </seg>
     <seg type="verse" id="b.1CO.8.8">
      <s id="b.1CO.8.8.1">Kakoo-kono-na, pongkoni' uma mpokamohu' -ta hi Alata'ala ba mpogaa' -ta ngkai Alata'ala.</s>
      <s id="b.1CO.8.8.2">Ane takoni', uma-ta morasi'.</s>
      <s id="b.1CO.8.8.3">Ane uma takoni', uma wo'o-ta morugi.</s>
     </seg>
     <seg type="verse" id="b.1CO.8.9">
      <s id="b.1CO.8.9.1">Aga pelompehi mpu'u ompi'.</s>
      <s id="b.1CO.8.9.2">Nau' ma'ala moto-ta mpokoni' pongkoni' toe apa' monoto-mi nono-tae, aga neo' tabawai doo-ta to ko'ia moroho pepangala' -na mpokoni', alaa-na nakoni' pai' napojeko'.</s>
     </seg>
     <seg type="verse" id="b.1CO.8.10">
      <s id="b.1CO.8.10.1">Patuju-ku hewa tohe'i: Rapa' -na ria-ta to mpo'uli' monoto-mi nono-ta, ta'uli' uma moapa ngkoni' pongkoni' to rapopepue' hi pinotau.</s>
      <s id="b.1CO.8.10.2">Jadi', hilou mpu'u-ta ngkoni' hi rala tomi pepuea' hi pinotau.</s>
      <s id="b.1CO.8.10.3">Pai' ria hadua doo-ta mpohilo-ta ngkoni' hi ree.</s>
      <s id="b.1CO.8.10.4">Hiaa' bo doo-ta tohe'ei, morara' -pidi nono-na ba ma'ala takoni' ba uma-di.</s>
      <s id="b.1CO.8.10.5">Jadi', apa' nahilo-ta tohe'e-e, daho' lau wo'o-imi-hawo mpokoni' pongkoni' tetu.</s>
     </seg>
     <seg type="verse" id="b.1CO.8.11">
      <s id="b.1CO.8.11.1">Ka'omea-na, ngkai kanoto nono-ta tetu-e, tapanawu' lau-imi ompi' -ta to morara' -pidi nono-na toei, apa' tabawai-i mpobabehi to na'epe uma wali nababehi.</s>
      <s id="b.1CO.8.11.2">Hiaa' tauna tetu, ompi' hampepangalaa' -ta to natolo' Kristus hante kamate-na.</s>
     </seg>
     <seg type="verse" id="b.1CO.8.12">
      <s id="b.1CO.8.12.1">Jadi', kehi-ta tetu ompi' taposala', apa' tapakasusa' nono-na ompi' -ta to morara' -pidi nono-na.</s>
      <s id="b.1CO.8.12.2">Pai' meliu ngkai toe, kehi-ta tetu taposala' hi poncilo Kristus.</s>
     </seg>
     <seg type="verse" id="b.1CO.8.13">
      <s id="b.1CO.8.13.1">Toe pai' ku'uli' -kokoi: ane rapa' -na ngkai kehi-ku mpokoni' bau' ba napa-napa pai' alaa-na monawu' ompi' -ku, bate uma-apa ngkoni' bau' toe duu' kahae tuwu' -ku.</s>
      <s id="b.1CO.8.13.2">Nee-neo' mpai' ngkai aku' -kuna pai' monawu' ompi' -ku toei.</s>
     </seg>
    </div>
    <div type="chapter" id="b.1CO.9">
     <seg type="verse" id="b.1CO.9.1">
      <s id="b.1CO.9.1.1">Ha uma-a ma'ala mpobabehi napa-napa ntuku' konoa-ku moto?</s>
      <s id="b.1CO.9.1.2">Ha ni'uli' -koina bela-a suro Pue' Yesus?</s>
      <s id="b.1CO.9.1.3">Ha ni'uli' ko'ia ria kuhilo-i Yesus Pue' -ta?</s>
      <s id="b.1CO.9.1.4">Kuhilo mpu'u-imile, pai' napajadi' mpu'u-a suro-nae.</s>
      <s id="b.1CO.9.1.5">Ha koi' -e ompi', ha bela-koi wua' bago-ku to kupobago-ki Pue'?</s>
     </seg>
     <seg type="verse" id="b.1CO.9.2">
      <s id="b.1CO.9.2.1">Nau' tau ntani' -na uma mpangaku' ka'aku' -na suro Pue' Yesus, aga koi' ompi', kana nipangaku' oa'.</s>
      <s id="b.1CO.9.2.2">Apa' aku' -mi to mpokeni Kareba Lompe' rata hi ngata-ni.</s>
      <s id="b.1CO.9.2.3">Pepangala' -ni hi Pue' Yesus mpakanoto ka'aku' -na mpu'u suro-na.</s>
     </seg>
     <seg type="verse" id="b.1CO.9.3">
      <s id="b.1CO.9.3.1">Hi tauna to doko' mpewulihi' -a kasuro-na Yesus-a, toi-ka tompoi' -ku.</s>
     </seg>
     <seg type="verse" id="b.1CO.9.4">
      <s id="b.1CO.9.4.1">Kai' to jadi' suro Pue' Yesus, ha uma-kai natao mporata pongkoni' -kai ba ponginu-kai ngkai pobago-kai mpokeni Lolita Pue'?</s>
     </seg>
     <seg type="verse" id="b.1CO.9.5">
      <s id="b.1CO.9.5.1">Ha uma-kai ma'ala mpotobine hingka to Kristen-kai, pai' kikeni tobine-kai hi pomakoa' -kai, hewa to rababehi suro Pue' Yesus to ntani' -na pai' ompi' -na Pue' Yesus pai' Petrus moto?</s>
     </seg>
     <seg type="verse" id="b.1CO.9.6">
      <s id="b.1CO.9.6.1">Ha ni'uli' -koina muntu' Barnabas pai' aku' -wadi to kana mobago mpali' pongkoni' -kai?</s>
      <s id="b.1CO.9.6.2">Ha uma-kai natao mporata gaji' hewa suro Pue' Yesus to ntani' -na?</s>
     </seg>
     <seg type="verse" id="b.1CO.9.7">
      <s id="b.1CO.9.7.1">Uma ria tantara to mpogaji' moto woto-na hilou hi panga'ea.</s>
      <s id="b.1CO.9.7.2">Tauna to molia', masipato' mpokoni' wua' polia' -na.</s>
      <s id="b.1CO.9.7.3">Tauna to mpo'ewu bima-na, masipato' mpo'inu susu inewu-na.</s>
     </seg>
     <seg type="verse" id="b.1CO.9.8">
      <s id="b.1CO.9.8.1">Napa to ku'uli' toe, lolita rapa' ngkai katuwu' -ta eo-eo-na.</s>
      <s id="b.1CO.9.8.2">Tapi' bate hibalia wo'o-wadi tudui' to tarata hi rala Atura Pue'.</s>
     </seg>
     <seg type="verse" id="b.1CO.9.9">
      <s id="b.1CO.9.9.1">Hi rala Buku Atura Pue' to na'uki' Musa, te'uki' hewa toi: "Japi to rapopobago mpotodu gandum, neo' ramumu' nguju-ra, pelele' moto-ra ngkuku' ngkalako'."</s>
      <s id="b.1CO.9.9.2">Ha japi mpu'u to natoa' Pue' -e?</s>
     </seg>
     <seg type="verse" id="b.1CO.9.10">
      <s id="b.1CO.9.10.1">Ba kita' -di to natoa' rapa' lolita-na toe-e.</s>
      <s id="b.1CO.9.10.2">Lolita to te'uki' owi toe, bate mpobelahi kita'.</s>
      <s id="b.1CO.9.10.3">Tauna to mpobago ba napa-napa, hewa rapa' -na tauna to molia' ba tauna to momanyu, masipato' lia-i ncarumaka mporata bagia ngkai wua' bago-na.</s>
     </seg>
     <seg type="verse" id="b.1CO.9.11">
      <s id="b.1CO.9.11.1">Kai' -mi to mpohawu' pongkoni' kao' hi koi' ompi'.</s>
      <s id="b.1CO.9.11.2">Jadi' ane rapa' -na niwai' -kai pongkoni' woto-kai, ha melabi rahi-mi gaji' -kai tetu-e?</s>
     </seg>
     <seg type="verse" id="b.1CO.9.12">
      <s id="b.1CO.9.12.1">Ane tau ntani' -na ma'ala mposarumaka napa-napa ngkai koi', peliu-liu-nami kai'!</s>
      <s id="b.1CO.9.12.2">Aga tungkai' uma kipake' huraa-kai tetu.</s>
      <s id="b.1CO.9.12.3">Nau' ma'ala moto-kai mperapii' -koi ompi', uma kiperapii' -koi.</s>
      <s id="b.1CO.9.12.4">Kipengkatarii moto wori' nyala kasusaa', apa' ki'uli': nee-neo' mpai' telawa' ohea-ni mpangala' Kareba Kristus to kikeni.</s>
     </seg>
     <seg type="verse" id="b.1CO.9.13">
      <s id="b.1CO.9.13.1">Ha uma ni'incai ompi' ada agama Yahudi-e: Tauna to mobago hi rala Tomi Alata'ala mporata pongkoni' -ra ngkai Tomi Alata'ala.</s>
      <s id="b.1CO.9.13.2">Imam to mpotunu pepue' ntodea hi lolo meja' pontunua pepue', mporata moto-ra tibo' ngkai pepue' toe.</s>
     </seg>
     <seg type="verse" id="b.1CO.9.14">
      <s id="b.1CO.9.14.1">Wae wo'o tudui' to tatarima ngkai Pue' Yesus moto.</s>
      <s id="b.1CO.9.14.2">Mohawa' -i bona tauna to mpokeni Kareba Lompe' mporata pongkoni' -ra ngkai tauna to rapongkenii kareba.</s>
     </seg>
     <seg type="verse" id="b.1CO.9.15">
      <s id="b.1CO.9.15.1">Aga nau' ria moto huraa-ku mperapii' -koi ba napa-napa, uma-a ria mpopake' huraa-ku toe.</s>
      <s id="b.1CO.9.15.2">Pai' neo' ni'uli' wae, kampo'uki' -ku sura tohe'i bona kana niwai' -a ba napa-napa.</s>
      <s id="b.1CO.9.15.3">Uma mpai' hema to mpewuku-a mperapi' gaji' hi koi'!</s>
      <s id="b.1CO.9.15.4">Bohe nono-ku apa' uma bara kuperapii' -koi, pai' kuhurui mate ngkai moronto kabohea nono-ku toi-e.</s>
     </seg>
     <seg type="verse" id="b.1CO.9.16">
      <s id="b.1CO.9.16.1">Uma-a ma'ala mpomobohe nono-ku hi pobago-ku mpokeni Kareba Lompe', apa' Alata'ala mpohubui-a mpobago bago toe.</s>
      <s id="b.1CO.9.16.2">Silaka-ada ane uma-a mpokeni Kareba Lompe' -e!</s>
     </seg>
     <seg type="verse" id="b.1CO.9.17">
      <s id="b.1CO.9.17.1">Ane rapa' -na mpokeni-a Kareba Lompe' ngkai kadota-ku moto, toto-na moto-a ncarumaka hiwili-na.</s>
      <s id="b.1CO.9.17.2">Tapi' bela kadota-ku moto pai' -a mpokeni Kareba Lompe'.</s>
      <s id="b.1CO.9.17.3">Dota ba uma dota, bate kana kukeni, apa' toe-mi bago to napopokoloi-ka Alata'ala.</s>
     </seg>
     <seg type="verse" id="b.1CO.9.18">
      <s id="b.1CO.9.18.1">Jadi', mpokeni-a Kareba Lompe' pai' uma kuperapi' gaji' hi tauna to kupongkenii kareba.</s>
      <s id="b.1CO.9.18.2">Nau' ria mpu'u huraa-ku mperapi' gaji' hi tauna to kupongkenii kareba, uma kupake' huraa-ku toe.</s>
      <s id="b.1CO.9.18.3">Toe-mile to kuponcawa gaji' -kue: goe' -a mpoparata Kareba Lompe', uma mingki' ra'oli.</s>
     </seg>
     <seg type="verse" id="b.1CO.9.19">
      <s id="b.1CO.9.19.1">Bela-a-kuwo batua-ra ba hema-hema, ma'ala moto-a mpotuku' konoa-ku.</s>
      <s id="b.1CO.9.19.2">Aga nau' wae, tungkai' mengkatuwu' mpobatua-a hi hawe'ea tauna.</s>
      <s id="b.1CO.9.19.3">Kubabehi toe bona kawoo-woria' tauna kukeni mepangala' hi Kristus.</s>
     </seg>
     <seg type="verse" id="b.1CO.9.20">
      <s id="b.1CO.9.20.1">Ane mpokeni-a Kareba Lompe' hi to Yahudi, mo'ingku hewa to Yahudi-a, bona wori' to Yahudi kukeni hi Kristus.</s>
      <s id="b.1CO.9.20.2">Ane hante tauna to mpotuku' ada Atura Musa-a, aku' wo'o mpotuku' ada Atura Musa.</s>
      <s id="b.1CO.9.20.3">Kakoo-kono-na uma-a nahoo' ada tohe'e, aga kutuku' moto ada toe bula-ku hi laintongo' -ra to mpotuku', bona wori' -ra kukeni hi Kristus.</s>
     </seg>
     <seg type="verse" id="b.1CO.9.21">
      <s id="b.1CO.9.21.1">Ane mpokeni-a Kareba Lompe' hi tauna to uma mpo'incai Atura Musa, mo'ingku hewa tauna to uma mpotuku' Atura Musa-a, bona wori' -ra kukeni hi Kristus.</s>
      <s id="b.1CO.9.21.2">Aga neo' ra'uli' wae, uma kutuku' hawa' Alata'ala.</s>
      <s id="b.1CO.9.21.3">Bate mengkoru hi hawa' Kristus oa' -a-kuwo.</s>
     </seg>
     <seg type="verse" id="b.1CO.9.22">
      <s id="b.1CO.9.22.1">Ane kupodohe-ra to ko'ia moroho pepangala' -ra, mo'ingku-a hewa hira', bona kutulungi-ra mpotuku' Kristus.</s>
      <s id="b.1CO.9.22.2">Hi hawe'ea tauna tungkai' kubalii' po'ingku-ku, bona ane rii-ria ohea-na kana ma'ala-ra kukeni hi Kristus, nau' ba kampa' hantongo' -ra-wadi.</s>
     </seg>
     <seg type="verse" id="b.1CO.9.23">
      <s id="b.1CO.9.23.1">Hawe'ea toe kubabehi bona kawoo-woria' tauna to mepangala' hi Kareba Lompe', bona mporata wo'o-a-kuwo kalompea' hante hira'.</s>
     </seg>
     <seg type="verse" id="b.1CO.9.24">
      <s id="b.1CO.9.24.1">Ompi' -ompi', ha uma ni'incai ane tauna to motanta' mokeno, mokeno omea moto-ra, aga hadua-wadi to mporata parasee.</s>
      <s id="b.1CO.9.24.2">Koi' wo'o ompi' kana mo'ingku-koi hewa tauna to mpohuduwukui mokeno: huduwukui-koi mpotuku' konoa Alata'ala duu' -na mporata-koi parasee-ni.</s>
     </seg>
     <seg type="verse" id="b.1CO.9.25">
      <s id="b.1CO.9.25.1">Tauna to motanta' toera, wori' nyala palia-ra, pai' -ra mpengkatarii butu nyala-na, apa' doko' mpu'u-ra mporata parasee.</s>
      <s id="b.1CO.9.25.2">Parasee toe, wunga to molaju-wadi mpai'.</s>
      <s id="b.1CO.9.25.3">Hiaa' kita', tapengkatarii butu nyala-na apa' mehina-ta mporata parasee to tida duu' kahae-hae-na.</s>
     </seg>
     <seg type="verse" id="b.1CO.9.26">
      <s id="b.1CO.9.26.1">Tauna to motanta' mokeno, uma-ra mokeno hinyai', monoa' to ratoa'.</s>
      <s id="b.1CO.9.26.2">Tauna to momejangkuru', uma uli' kadungkua-na pejangkuru' -ra.</s>
      <s id="b.1CO.9.26.3">Wae wo'o aku', aku' ma'ala rarapai' -ki tauna to mokeno ba to mejangkuru', apa' uma-a mo'ingku hinyai'.</s>
      <s id="b.1CO.9.26.4">Napa-napa to kubabehi, kubabehi bona mpotoa' parasee pedagia-ku toe mpai' ria.</s>
     </seg>
     <seg type="verse" id="b.1CO.9.27">
      <s id="b.1CO.9.27.1">Mpolati-a woto-ku, mpokuasai-a konoa-ku moto.</s>
      <s id="b.1CO.9.27.2">Nee-neo' mpai' ka'oti-ku mpopalele Kareba Lompe' hi tau ntani' -na, aku' lau-mi to uma mporatai parasee.</s>
     </seg>
    </div>
    <div type="chapter" id="b.1CO.10">
     <seg type="verse" id="b.1CO.10.1">
      <s id="b.1CO.10.1.1">Ompi' -ompi', kiwoi-koi napa to majadi' hi ntu'a-ta owi to nakeni nabi Musa malai ngkai tana' Mesir.</s>
      <s id="b.1CO.10.1.2">Hawe'ea-ra nakamoui limu' tanda karia-na Alata'ala dohe-ra.</s>
      <s id="b.1CO.10.1.3">Hawe'ea-ra ntara hi tahi' to sole.</s>
     </seg>
     <seg type="verse" id="b.1CO.10.2">
      <s id="b.1CO.10.2.1">Ma'ala-mi ta'uli': hewa kita' raniu' jadi' topetuku' Pue' Yesus, wae wo'o hira' omea nakamoui limu' pai' ntara hi tahi' to sole jadi' topetuku' -na Musa.</s>
     </seg>
     <seg type="verse" id="b.1CO.10.4">
      <s id="b.1CO.10.4.1">Hawe'ea-ra mpokoni' pongkoni' to hibalia, pai' nginu-ra ponginu to hibalia.</s>
      <s id="b.1CO.10.4.2">Pongkoni' pai' ponginu-ra toe, pongkoni' pai' ponginu ngkai Alata'ala moto.</s>
      <s id="b.1CO.10.4.3">Nginu-ra ue to mehupa' ngkai bulu' watu, pai' bulu' watu toe ma'ala rarapai' -ki Kristus to mpodoo-ra pai' mpowai' -ra katuwua'.</s>
     </seg>
     <seg type="verse" id="b.1CO.10.5">
      <s id="b.1CO.10.5.1">Aga nau' hawe'ea-ra mporata rasi' ngkai Alata'ala toe, wori' -ramo to uma napokonoi Alata'ala gau' -ra.</s>
      <s id="b.1CO.10.5.2">Toe pai' mate mparadolea-ra hi papada to wao'.</s>
     </seg>
     <seg type="verse" id="b.1CO.10.6">
      <s id="b.1CO.10.6.1">Hawe'ea to jadi' hi to Yahudi toe owi, jadi' bona kita' mporata tudui'.</s>
      <s id="b.1CO.10.6.2">Patuju-na bona neo' -ta mpokahina to dada'a hewa hira' owi.</s>
     </seg>
     <seg type="verse" id="b.1CO.10.7">
      <s id="b.1CO.10.7.1">Neo' mepue' hi pinotau, hewa ria-ra hantongo' to mpobabehi.</s>
      <s id="b.1CO.10.7.2">Hewa to te'uki' hi rala Buku Tomoroli': "Mohura-ramo ngkoni' pai' nginu, pai' oti toe ntepu'u-ramo motaro' mpopue' pinotau."</s>
     </seg>
     <seg type="verse" id="b.1CO.10.8">
      <s id="b.1CO.10.8.1">Neo' -ta mogau' sala' hante tobine doo ba hante toronaa, hewa ria-ra hantongo' to mpobabehi.</s>
      <s id="b.1CO.10.8.2">Ngkai pogau' sala' -ra tohe'e, mate-ra rompulu' tolu ncobu rala-na ha'eo.</s>
     </seg>
     <seg type="verse" id="b.1CO.10.9">
      <s id="b.1CO.10.9.1">Neo' -ta mpemai-mai roe Pue', hewa ria-ra hantongo' to mpobabehi, alaa-ra mate natilo' ule.</s>
     </seg>
     <seg type="verse" id="b.1CO.10.10">
      <s id="b.1CO.10.10.1">Pai' neo' ngkunuti, hewa ria-ra hantongo' to mpobabehi, pai' alaa-ra mate napatehi mala'eka topepatehi.</s>
     </seg>
     <seg type="verse" id="b.1CO.10.11">
      <s id="b.1CO.10.11.1">Hawe'ea toe jadi' hi hira' owi bona tapotonco kita'.</s>
      <s id="b.1CO.10.11.2">Pai' hawe'ea kajadia' toe, te'uki' bona mpopo'ingai' -ta.</s>
      <s id="b.1CO.10.11.3">Apa' kita' toi, tuwu' mohu' tempo kahudua dunia' -tamo.</s>
     </seg>
     <seg type="verse" id="b.1CO.10.12">
      <s id="b.1CO.10.12.1">Jadi', tauna to mpo'uli' moroho moto pepangala' -ra, pelompehi mpu'u-e', nee-neo' mpai' monawu' -ra hi rala jeko' hewa hira' owi!</s>
     </seg>
     <seg type="verse" id="b.1CO.10.13">
      <s id="b.1CO.10.13.1">Butu nyala pesori to mporumpa' -ta, pesori to biasa jadi' hi manusia'.</s>
      <s id="b.1CO.10.13.2">Tapi' Alata'ala ngkiwoi oa' janci-na hi kita': uma-ta napelele' rasori meliu ngkai pakulea' -ta.</s>
      <s id="b.1CO.10.13.3">Nto'u-ta narumpa' pesori, nawai' oa' -ta ohea mpetiboi' pesori toe, bona moroho-ta mpengkatarii.</s>
     </seg>
     <seg type="verse" id="b.1CO.10.14">
      <s id="b.1CO.10.14.1">Toe-mi ompi' -ompi' to kupe'ahi', neo' mpu'u-koi mpotuku' ada mpepue' hi pinotau!</s>
     </seg>
     <seg type="verse" id="b.1CO.10.15">
      <s id="b.1CO.10.15.1">Mololita-a toi hewa mpololitai tauna to monoto nono-ra.</s>
      <s id="b.1CO.10.15.2">Niwile koi' -damo lolita-ku tohe'i ba makono ba uma-di.</s>
     </seg>
     <seg type="verse" id="b.1CO.10.16">
      <s id="b.1CO.10.16.1">Ane mpo'inu-ta anggur mpokiwoi raa' Kristus to rabowo hi kaju parika', mpo'uli' -ta tarima kasi hi Pue' Alata'ala, pai' ta'inu hangkaa-ngkania.</s>
      <s id="b.1CO.10.16.2">Ha uma toe-mi tanda kakita' -na ntodea-na Kristus to natolo' hante kamate-nae?</s>
      <s id="b.1CO.10.16.3">Pai' ane mpobagi-ta roti takoni' hangkaa-ngkania mpokiwoi kamate-na Kristus hi kaju parika', ha uma toe-mi tanda kakita' -na bagia-bagia hi rala woto Kristus-e?</s>
     </seg>
     <seg type="verse" id="b.1CO.10.17">
      <s id="b.1CO.10.17.1">Apa' roti to hameha' lau-wadi rabagi-bagi, pai' kita' omea hore-hore mpokoni' hampobagia ngkai roti toe.</s>
      <s id="b.1CO.10.17.2">Batua-na ada toe: kita' to wori' hewa hawoto lau-ta-wadi hi posidaia' -ta hante Kristus.</s>
     </seg>
     <seg type="verse" id="b.1CO.10.18">
      <s id="b.1CO.10.18.1">Wae wo'o ada-ra to Israel.</s>
      <s id="b.1CO.10.18.2">Ane ria to mpotonu pepue' -ra hi Alata'ala hi lolo meja' pontunua pepue', pai' -ra mpokio' doo-ra mpodohei-ra mpokoni' hampobagia ngkai pepue' toe, hintuwu' -ramo hi ada pepue' -ra hi Pue' Ala.</s>
     </seg>
     <seg type="verse" id="b.1CO.10.19">
      <s id="b.1CO.10.19.1">Aga uma ku'uli' wae, karia-na mpu'u pue' ntani' -na ngkai Pue' Ala.</s>
      <s id="b.1CO.10.19.2">Uma!</s>
      <s id="b.1CO.10.19.3">Pai' pongkoni' to rapopepue' hi pinotau, uma wo'o moapa takoni'.</s>
     </seg>
     <seg type="verse" id="b.1CO.10.20">
      <s id="b.1CO.10.20.1">Patuju-ku: ba napa to rapopepue' hi pinotau, uma-di rapopepue' hi Alata'ala, rapopepue' hi seta-di-rana.</s>
      <s id="b.1CO.10.20.2">Pai' uma kupokonoi ane nidohei-ra to mepue' hi seta.</s>
     </seg>
     <seg type="verse" id="b.1CO.10.21">
      <s id="b.1CO.10.21.1">Ane nginu-ta anggur hi pepue' -ta hi Pue' Yesus, uma-ta ma'ala nginu wo'o anggur dohe-ra to mepue' hi seta.</s>
      <s id="b.1CO.10.21.2">Uma-ta ma'ala ngkoni' roti mpokiwoi kamate-na Pue', pai' ngkoni' wo'o dohe-ra to mepue' hi seta.</s>
      <s id="b.1CO.10.21.3">Jadi' uma mpu'u natao ane mesua' -ta hi rala tomi pepuea' hi pinotau pai' ngkoni' dohe-ra to mepue' hi pinotau.</s>
     </seg>
     <seg type="verse" id="b.1CO.10.22">
      <s id="b.1CO.10.22.1">Ha ni'uli' -koina uma moapa ane tadohei-ra to mepue' hi pinotau mpemai-mai roe-na Pue'?</s>
      <s id="b.1CO.10.22.2">Ha ni'uli' -koina meliu karoho-ta ngkai Pue'?</s>
     </seg>
     <seg type="verse" id="b.1CO.10.23">
      <s id="b.1CO.10.23.1">Ria-koi to mpo'uli': "Apa' Alata'ala mpobahaka-ta ngkai huku' jeko' -tae, ma'ala moto-ta mpobabehi napa konoa-ta."</s>
      <s id="b.1CO.10.23.2">Makono moto tetu, aga aku' mpo'uli': ane tababehi mpu'u napa konoa-ta, uma mpai' mokalaua omea hi kita'.</s>
      <s id="b.1CO.10.23.3">Ma'ala moto-ta mpobabehi napa konoa-ta, aga uma hawe'ea-na mporohoi nono-ta ba nono doo.</s>
     </seg>
     <seg type="verse" id="b.1CO.10.24">
      <s id="b.1CO.10.24.1">Neo' tababehi to mpotulungi woto-ta moto-wadi.</s>
      <s id="b.1CO.10.24.2">Tababehi wo'o to mpotulungi doo.</s>
     </seg>
     <seg type="verse" id="b.1CO.10.25">
      <s id="b.1CO.10.25.1">Napa-napa to rapobalu' hi pasar, ma'ala moto ta'oli pai' takoni'.</s>
      <s id="b.1CO.10.25.2">Uma mingki' tapekune' ncala' ba to rapopepue' hi pinotau ba uma-di.</s>
      <s id="b.1CO.10.25.3">Ma'ala takoni' hante uma morara' nono-ta,</s>
     </seg>
     <seg type="verse" id="b.1CO.10.26">
      <s id="b.1CO.10.26.1">apa' "Dunia' tohe'i pai' hawe'ea ihi' -na, Pue' Ala-hana pue' -na."</s>
     </seg>
     <seg type="verse" id="b.1CO.10.27">
      <s id="b.1CO.10.27.1">Ane ria-koi to rakio' doo-ni to bela-ra to Kristen hilou ngkoni' hi tomi-ra, pai' dota-koi hilou, koni' -mi-hana napa to ratonu-kokoi.</s>
      <s id="b.1CO.10.27.2">Neo' leba' nipekune' ba bau' to rapopepue' hi pinotau tohe'e ba bela-di.</s>
     </seg>
     <seg type="verse" id="b.1CO.10.28">
      <s id="b.1CO.10.28.1">Aga ane ria to mpo'uli' -taka: "Bau' tohe'i-le, to rapopepue' hi pinotau," agina neo' takoni' apa' mpenonoi doo-ta to mpo'uli' -taka toe, meka' ba napopeda' nono mpai' ane takoni'.</s>
     </seg>
     <seg type="verse" id="b.1CO.10.29">
      <s id="b.1CO.10.29.1">To ku'uli' tohe'i, agina neo' takoni' apa' mpenonoi nono doo-ta.</s>
      <s id="b.1CO.10.29.2">Ane nono-ta moto, uma moapa ane takoni'.</s>
      <s id="b.1CO.10.29.3">Hiaa' tantu ria mpai' to mpo'uli': "Ha napa pai' konoa-ku ma'ala nalawa' tau ntani' -na?</s>
     </seg>
     <seg type="verse" id="b.1CO.10.30">
      <s id="b.1CO.10.30.1">Ane kukoni' bau' toe, pai' mpo'uli' tarima kasi moto-a hi Alata'ala, ha napa-hana pai' tau ntani' -na mporuge' -a!"</s>
     </seg>
     <seg type="verse" id="b.1CO.10.31">
      <s id="b.1CO.10.31.1">Aga aku' mpo'uli': ane ngkoni' ba nginu-ta, ba napa-napa to tababehi, babehi-mi-hana bona Alata'ala rapomobohe.</s>
     </seg>
     <seg type="verse" id="b.1CO.10.32">
      <s id="b.1CO.10.32.1">Neo' mpobabehi napa-napa to mpopanawu' doo, ba to Yahudi-ra ba bela-ra to Yahudi ba hingka doo-ta to Kristen to napobagia Alata'ala.</s>
     </seg>
     <seg type="verse" id="b.1CO.10.33">
      <s id="b.1CO.10.33.1">Hewa aku' wo'o-kuwo, hi butu nyala-na kubabehi oa' napa to lompe' hi poncilo hawe'ea tauna.</s>
      <s id="b.1CO.10.33.2">Uma kubabehi to mokalaua hi woto-ku moto-wadi.</s>
      <s id="b.1CO.10.33.3">Kubabehi napa to mokalaua hi doo bona tehore-ra ngkai huku' jeko' -ra.</s>
     </seg>
    </div>
    <div type="chapter" id="b.1CO.11">
     <seg type="verse" id="b.1CO.11.1">
      <s id="b.1CO.11.1.1">Tuku' po'ingku-ku, hewa aku' wo'o mpotuku' po'ingku Kristus.</s>
     </seg>
     <seg type="verse" id="b.1CO.11.2">
      <s id="b.1CO.11.2.1">Kakaliliua-na ompi', ku'une' -koi apa' hi butu nyala-na nikiwoi oa' -a, pai' nituku' oa' tudui' to kuparata-mikokoi.</s>
     </seg>
     <seg type="verse" id="b.1CO.11.3">
      <s id="b.1CO.11.3.1">Aga ria hanyala to kana kupopokiwoii-kokoi.</s>
      <s id="b.1CO.11.3.2">Kristus ma'ala rarapai' -ki woo' hi hawe'ea tomane.</s>
      <s id="b.1CO.11.3.3">Tomane-hawo hewa woo' hi tobine, pai' Alata'ala hewa woo' hi Kristus.</s>
     </seg>
     <seg type="verse" id="b.1CO.11.4">
      <s id="b.1CO.11.4.1">Ane tomane mokaramuai pai' -i mosampaya ba mpohowa' lolita Alata'ala hi pogamparaa, tomane toei mpokedi' Kristus, to jadi' woo' -na.</s>
     </seg>
     <seg type="verse" id="b.1CO.11.5">
      <s id="b.1CO.11.5.1">Aga ane hadua tobine mosampaya ba mpohowa' lolita Alata'ala hi pogamparaa, pai' uma-i mokaramuai, uma-hana lompe'.</s>
      <s id="b.1CO.11.5.2">Apa' ntuku' ada, tobine toei mpokedi' tomane-na, to jadi' woo' -na.</s>
      <s id="b.1CO.11.5.3">Tobine to uma mokaramuai toei, hibalia kame'eai' -na hante tobine to rakoku lau-mi wuluwoo' -na.</s>
     </seg>
     <seg type="verse" id="b.1CO.11.6">
      <s id="b.1CO.11.6.1">Jadi', ane ria tobine to uma dota mokaramuai hi pogamparaa, agina ragunci lau-mi wuluwoo' -na.</s>
      <s id="b.1CO.11.6.2">Aga ane me'ea' -i ragunci ba rakoku, kana mokaramuai-i.</s>
     </seg>
     <seg type="verse" id="b.1CO.11.7">
      <s id="b.1CO.11.7.1">Tomane to mosampaya ba mpohowa' lolita Alata'ala, neo' mokaramuai, apa' tomane rapajadi' hi rala lence Alata'ala bona hanga' Alata'ala rapomobohe.</s>
      <s id="b.1CO.11.7.2">Tobine-hawo kana mokaramuai apa' tobine mpomobohe hanga' tomane-na.</s>
     </seg>
     <seg type="verse" id="b.1CO.11.8">
      <s id="b.1CO.11.8.1">Apa' tomane uma rapajadi' ngkai tobine, tobine-hanale to rapajadi' ngkai tomane-e.</s>
     </seg>
     <seg type="verse" id="b.1CO.11.9">
      <s id="b.1CO.11.9.1">Pai' wo'o, bela tomane to rapajadi' bona mpotulungi tobine, tobine rapajadi' bona mpotulungi tomane.</s>
     </seg>
     <seg type="verse" id="b.1CO.11.10">
      <s id="b.1CO.11.10.1">Toe-mi pai' tobine kana mokaramuai, hewa tanda pengkoru-na, apa' ria wo'o-hawo mala'eka to mpopanto' -ta.</s>
     </seg>
     <seg type="verse" id="b.1CO.11.11">
      <s id="b.1CO.11.11.1">Aga nau' -pa wae, hi kita' to mepangala' hi Pue', tobine pai' tomane hibaa-balia hi rala hawe'ea-na.</s>
      <s id="b.1CO.11.11.2">Tobine uma tuwu' mokalaua hi woto-na moto, wae wo'o tomane uma tuwu' mokalaua hi woto-na moto.</s>
     </seg>
     <seg type="verse" id="b.1CO.11.12">
      <s id="b.1CO.11.12.1">Apa' hewa tobine to lomo' -na rapajadi' ngkai tomane, tomane wo'o-hawo putu ngkai tobine.</s>
      <s id="b.1CO.11.12.2">Hawe'ea-na ngkai Alata'ala.</s>
     </seg>
     <seg type="verse" id="b.1CO.11.13">
      <s id="b.1CO.11.13.1">Pekiri moto-koi: ha natao tobine mosampaya hi Alata'ala hi rala pogamparaa ane uma-i mokaramuai?</s>
     </seg>
     <seg type="verse" id="b.1CO.11.14">
      <s id="b.1CO.11.14.1">Rapa' -na ane tomane moloe wuluwoo' -na, biasa ta'uli' uma ntoto ria taoa-na.</s>
     </seg>
     <seg type="verse" id="b.1CO.11.15">
      <s id="b.1CO.11.15.1">Aga ane tobine moloe wuluwoo' -na, ta'uli' lompe'.</s>
      <s id="b.1CO.11.15.2">Wuluwoo' -na to moloe toe kancolaa-na-hana, apa' wuluwoo' to moloe rawai' -raka tobine raponcawa mua-ra.</s>
     </seg>
     <seg type="verse" id="b.1CO.11.16">
      <s id="b.1CO.11.16.1">Tapi' ane ria to doko' mpobaro to ku'uli' tohe'i, toi-wadi lolita-ku: ada to kituku' kai', tobine kana mokaramuai hi pogamparaa, pai' ada toe wo'o-mi to ratuku' topetuku' Alata'ala hi ngata-ngata ntani' -na.</s>
      <s id="b.1CO.11.16.2">Ntani' -na ngkai toe, uma ria.</s>
     </seg>
     <seg type="verse" id="b.1CO.11.17">
      <s id="b.1CO.11.17.1">Kakaliliua-na, ria wo'o-pi hanyala to doko' ku'uli' -kokoi.</s>
      <s id="b.1CO.11.17.2">Uma-koi ku'une' sabana kehi-ni tohe'i, apa' porumpu-ni uma mpokeni kalompea' -na, kadada'aa-na lau-wadi.</s>
     </seg>
     <seg type="verse" id="b.1CO.11.18">
      <s id="b.1CO.11.18.1">Lomo' -lomo' -na, ku'epe kareba to mpo'uli': ane morumpu-koi mogampara, ria posisalaa-ni hadua pai' hadua.</s>
      <s id="b.1CO.11.18.2">Hiaa' neo' kupemakono mpu'u-e'!</s>
     </seg>
     <seg type="verse" id="b.1CO.11.19">
      <s id="b.1CO.11.19.1">Lompe' lau-di ane ria posisalaa-nie, bona incana ba hema mpu'u-koi to moroho petuku' -ni hi Pue'.</s>
     </seg>
     <seg type="verse" id="b.1CO.11.20">
      <s id="b.1CO.11.20.1">Jadi', ane moromu-koi hangkaa-ngkania, po'ingku-ni uma natao hi tauna to morumpu ngkoni' roti pai' nginu anggur mpokiwoi kamate-na Pue' Yesus.</s>
     </seg>
     <seg type="verse" id="b.1CO.11.21">
      <s id="b.1CO.11.21.1">Apa' hi poromu-ni, ria-koi hantongo' to kaliliu mpokoni' pongkoni' -ni moto pai' nginu anggur-ni moto, alaa-na nipolangu moto-mi-koina.</s>
      <s id="b.1CO.11.21.2">Hiaa' doo-ni to uma nakariai, mo'oro' moto-ra.</s>
     </seg>
     <seg type="verse" id="b.1CO.11.22">
      <s id="b.1CO.11.22.1">Ha uma-koi tomia-e?</s>
      <s id="b.1CO.11.22.2">Agina ngkoni' pai' nginu moto-mokoi rala tomi-ni ntuku' konoa-ni.</s>
      <s id="b.1CO.11.22.3">Napa pai' hewa toe kehi-ni hi pogamparaa-e?</s>
      <s id="b.1CO.11.22.4">Ba nipokedi' -ra-rana hingka doo-ni to napobagia Alata'ala?</s>
      <s id="b.1CO.11.22.5">Doko' ni'eai' -ra to uma nakariai-e?</s>
      <s id="b.1CO.11.22.6">Napa to kana ku'uli' -kokoi tohe'i-e?</s>
      <s id="b.1CO.11.22.7">Ha taoa-na ku'une' -koi?</s>
      <s id="b.1CO.11.22.8">Uma-hanae'!</s>
      <s id="b.1CO.11.22.9">Hi gau' -ni tohe'e uma-koi ku'une'.</s>
     </seg>
     <seg type="verse" id="b.1CO.11.23">
      <s id="b.1CO.11.23.1">Apa' kutudui' moto-koi wengi napa batua-na ngkoni' pai' nginu hangkaa-ngkania mpokiwoi kamate-na Pue'.</s>
      <s id="b.1CO.11.23.2">Pai' napa to kutudui' -kokoi toe, kutarima ngkai Pue' moto.</s>
      <s id="b.1CO.11.23.3">Hi bengi karapobalu' -na Pue' Yesus, na'ala' -mi roti</s>
     </seg>
     <seg type="verse" id="b.1CO.11.24">
      <s id="b.1CO.11.24.1">pai' ka'oti-na mpo'uli' tarima kasi hi Alata'ala, napihe-pihe pai' na'uli' -raka ana'guru-na: "Toi-mi woto-ku to kutonu mpotolo' -koi.</s>
      <s id="b.1CO.11.24.2">Babehi-mokoi ada toi bona mpokiwoi-a."</s>
     </seg>
     <seg type="verse" id="b.1CO.11.25">
      <s id="b.1CO.11.25.1">Wae wo'o ka'oti-ra ngkoni', na'ala' sangkiri' to ihia' anggur, pai' na'uli': "Ihi' sangkiri' toi mpobatuai pojanci Alata'ala to bo'u, to mpoposidai' Alata'ala pai' manusia', to rapadupa' hante raa' -ku.</s>
      <s id="b.1CO.11.25.2">Butu ngkani-ni nginu, babehi-koi tohe'i bona mpokiwoi-a."</s>
     </seg>
     <seg type="verse" id="b.1CO.11.26">
      <s id="b.1CO.11.26.1">Jadi', butu ngkani takoni' roti pai' ta'inu anggur hangkaa-ngkania hewa toe, to tababehi toe mpotutura kamate-na Pue', duu' -na rata nculii' -i mpai'.</s>
     </seg>
     <seg type="verse" id="b.1CO.11.27">
      <s id="b.1CO.11.27.1">Toe pai' ku'uli' -kokoi: tauna to ngkoni' roti ba mpo'inu anggur Pue' toe hante kehi to uma natao, bate masala' -ra, apa' hewa uma rasaile' woto pai' raa' -na Pue' to nabatuai ada toe.</s>
     </seg>
     <seg type="verse" id="b.1CO.11.28">
      <s id="b.1CO.11.28.1">Jadi', butu dua tauna kana mpoparesa' ncala' kehi-na, pai' lako' ma'ala-idi ngkoni' roti pai' nginu anggur toe.</s>
     </seg>
     <seg type="verse" id="b.1CO.11.29">
      <s id="b.1CO.11.29.1">Apa' tauna to ngkoni' roti pai' nginu anggur toe hante kehi to uma natao, bate nahuku' -ra Alata'ala, apa' uma rasaile' woto-na Pue' to nabatuai ada toe.</s>
     </seg>
     <seg type="verse" id="b.1CO.11.30">
      <s id="b.1CO.11.30.1">Apa' ngkai toe-die pai' alaa-na wori' -koi to peda' ba lente wuku-nie, pai' ria mpu'u-mi doo-ni to mate.</s>
     </seg>
     <seg type="verse" id="b.1CO.11.31">
      <s id="b.1CO.11.31.1">Jadi', ane taparesa' mperi'ulu moto-hawo kehi-ta, uma-hawo nahuku' -ta Pue'.</s>
     </seg>
     <seg type="verse" id="b.1CO.11.32">
      <s id="b.1CO.11.32.1">Aga ane nahuku' -ta Pue' hewa toe, batua-na naparesai' -ta hewa hadua tuama mpoparesai' ana' -na, bona neo' -ta mpai' rahuku' hangkaa-ngkania hante tauna to uma mpo'incai Pue'.</s>
     </seg>
     <seg type="verse" id="b.1CO.11.33">
      <s id="b.1CO.11.33.1">Ngkai toe-mi ompi' -ompi' -ku, ane morumpu-koi ngkoni' roti pai' nginu anggur mpokiwoi kamate-na Pue', agina momepopea-koi pai' lako' ngkoni' hangkaa-ngkania.</s>
     </seg>
     <seg type="verse" id="b.1CO.11.34">
      <s id="b.1CO.11.34.1">Ane ria to mo'oro', ngkoni' ncala' hi tomi-na.</s>
      <s id="b.1CO.11.34.2">Nee-neo' mpai' morumpu-koi bona mogampara, hiaa' mporata huku' lau-dakoi ngkai Pue'.</s>
      <s id="b.1CO.11.34.3">Pai' ane gau' -gau' to ntani' -na, ku'atoro' ane rata-a-damo mpai'.</s>
     </seg>
    </div>
    <div type="chapter" id="b.1CO.12">
     <seg type="verse" id="b.1CO.12.1">
      <s id="b.1CO.12.1.1">Kakaliliua-na ompi', mpotompo'wiwi-a pakulea' to tarata ngkai Inoha' Tomoroli'.</s>
      <s id="b.1CO.12.1.2">Patuju-ku bona ni'inca mpu'u napa to makono.</s>
     </seg>
     <seg type="verse" id="b.1CO.12.2">
      <s id="b.1CO.12.2.1">Ni'inca moto ompi', owi kako'ia-na ni'incai Alata'ala, ntora ratete' -koi hante uma ria pekiri-ni mpotuku' pinotau-pinotau to uma howa' mololita.</s>
     </seg>
     <seg type="verse" id="b.1CO.12.3">
      <s id="b.1CO.12.3.1">Toe pai' kupopo'incai-koi: tauna to mololita ngkai petete' Inoha' Tomoroli', uma hema to mpo'uli' "Tetotowi-imi Yesus!"</s>
      <s id="b.1CO.12.3.2">Wae wo'o uma hema to mpo'uli': "Yesus, Hi'a-mi Pue'!" ane uma-i natete' Inoha' Tomoroli'.</s>
     </seg>
     <seg type="verse" id="b.1CO.12.4">
      <s id="b.1CO.12.4.1">Alata'ala mpowai' -ta wori' nyala pakulea' mpobago bago-na, hore mporata-ta pakulea' to mosisala.</s>
      <s id="b.1CO.12.4.2">Aga hawe'ea pakulea' toe, pewai' ngkai Inoha' Tomoroli' to hadua lau-wadi.</s>
     </seg>
     <seg type="verse" id="b.1CO.12.5">
      <s id="b.1CO.12.5.1">Wori' nyala pobago to tapobago-ki Pue', aga Pue' to tapobago-ki toe, hadua lau-i-wadi.</s>
     </seg>
     <seg type="verse" id="b.1CO.12.6">
      <s id="b.1CO.12.6.1">Wori' nyala ohea-na Alata'ala mpopohiloi baraka' -na hi rala katuwu' -ta, aga Alata'ala to hadua toe wo'o-i-wadi to mpobago butu nyala-na hi rala katuwu' butu-butu dua-ta.</s>
     </seg>
     <seg type="verse" id="b.1CO.12.7">
      <s id="b.1CO.12.7.1">Butu dua-ta, hore-hore rawai' pakulea' to ngkai Inoha' Tomoroli', bona ma'ala-ta mpobabehi to mokalaua hi doo.</s>
     </seg>
     <seg type="verse" id="b.1CO.12.8">
      <s id="b.1CO.12.8.1">Hi tau hadua Inoha' Tomoroli' mpowai' kapantea mololita.</s>
      <s id="b.1CO.12.8.2">Hi to hadua-na Inoha' Tomoroli' to hibalia toe wo'o-wadi mpowai' pe'inca mpakanoto Lolita Alata'ala.</s>
     </seg>
     <seg type="verse" id="b.1CO.12.9">
      <s id="b.1CO.12.9.1">Hi tau hadua Inoha' Tomoroli' toe mpowai' pepangala' to moroho.</s>
      <s id="b.1CO.12.9.2">Pai' hi to hadua-na, bate Inoha' Tomoroli' to hibalia toe wo'o-i-wadi mpowai' kuasa mepaka'uri'.</s>
     </seg>
     <seg type="verse" id="b.1CO.12.10">
      <s id="b.1CO.12.10.1">Hi to hadua rawai' baraka' mpobabehi tanda mekoncehi, hi to hadua-na rawai' pakulea' mpohowa' lolita Alata'ala.</s>
      <s id="b.1CO.12.10.2">Hi to hadua-na wo'o rawai' pe'inca mpoposisala napa to ngkai Inoha' Tomoroli' pai' napa to bela ngkai Inoha' Tomoroli'.</s>
      <s id="b.1CO.12.10.3">Hi tau ntani' -na rawai' pakulea' mololita hante basa to ngkai Inoha' Tomoroli'.</s>
      <s id="b.1CO.12.10.4">Pai' hi to hadua wo'o rawai' pe'inca mpotoli batua-na basa toe bona ma'ala rapaha doo.</s>
     </seg>
     <seg type="verse" id="b.1CO.12.11">
      <s id="b.1CO.12.11.1">Hawe'ea toe, Inoha' Tomoroli' to hadua toe oa' wo'o-i-wadi pue' bago.</s>
      <s id="b.1CO.12.11.2">Nabagi-bagi pewai' -na hi butu-butu dua-ta ntuku' kabotu' -na Hi'a moto.</s>
     </seg>
     <seg type="verse" id="b.1CO.12.12">
      <s id="b.1CO.12.12.1">Kita' to mepangala' hi Kristus ma'ala rarapai' -ki woto manusia'.</s>
      <s id="b.1CO.12.12.2">Woto hameha' -wadi, aga wori' bagia-na.</s>
      <s id="b.1CO.12.12.3">Nau' wori' bagia-na, hawe'ea bagia toe jadi' hawoto lau-wadi.</s>
     </seg>
     <seg type="verse" id="b.1CO.12.13">
      <s id="b.1CO.12.13.1">Wae wo'o kita'.</s>
      <s id="b.1CO.12.13.2">Kita' omea hewa hameha' woto-tamo, apa' Alata'ala mponiu' -ta omea hante Inoha' Tomoroli' to hibalia.</s>
      <s id="b.1CO.12.13.3">Ba to Yahudi-ta ba bela-ta to Yahudi, to tuwu' batua ba to tuwu' maradika, kita' omea mporata Inoha' Tomoroli' to hibalia.</s>
     </seg>
     <seg type="verse" id="b.1CO.12.15">
      <s id="b.1CO.12.15.1">Ane tapekiri woto-ta, ria witi' -ta, ria pale-ta, pai' wori' nyala bagia ntani' -na.</s>
      <s id="b.1CO.12.15.2">Uma habagia lau-wadi.</s>
      <s id="b.1CO.12.15.3">Rapa' -na witi' mpo'uli': "Aku', bela-a pale, jadi' bela-a bagia ngkai woto."</s>
      <s id="b.1CO.12.15.4">Aga nau' wae, bate bagia woto oa' -i witi' toe.</s>
     </seg>
     <seg type="verse" id="b.1CO.12.16">
      <s id="b.1CO.12.16.1">Ane tilinga mpo'uli': "Aku', bela-a mata, jadi' bela-a bagia ngkai woto," tilinga toe bate bagia ngkai woto.</s>
     </seg>
     <seg type="verse" id="b.1CO.12.17">
      <s id="b.1CO.12.17.1">Ane rapa' -na hawe'ea bagia woto-ta jadi' mata omea-mi, beiwa-ta pe'epe.</s>
      <s id="b.1CO.12.17.2">Ba hawe'ea jadi' tilinga omea-wadi, beiwa-ta pe'enga'.</s>
     </seg>
     <seg type="verse" id="b.1CO.12.18">
      <s id="b.1CO.12.18.1">Toe pai' Alata'ala mohawa' bona woto-ta rababehi ngkai wori' nyala bagia, butu nyala bagia natu'u hi woto-ta ntuku' konoa-na, hore-hore hi pontu'ua to taoa-na.</s>
     </seg>
     <seg type="verse" id="b.1CO.12.19">
      <s id="b.1CO.12.19.1">Ane rapa' -na napahanyala lau-wadi hawe'ea bagia woto-ta, uma-ipi jadi' woto.</s>
     </seg>
     <seg type="verse" id="b.1CO.12.20">
      <s id="b.1CO.12.20.1">Jadi', bate-na wori' -hawo bagia woto, aga woto hameha' lau-wadi.</s>
     </seg>
     <seg type="verse" id="b.1CO.12.21">
      <s id="b.1CO.12.21.1">Mata uma ma'ala mpo'uli' -ki pale: "Uma-kuna kuparaluu-ko!"</s>
      <s id="b.1CO.12.21.2">Ba woo' mpo'uli' -ki witi': "Uma-kuna kuparaluu-ko!"</s>
     </seg>
     <seg type="verse" id="b.1CO.12.22">
      <s id="b.1CO.12.22.1">Kakono-na bagia woto-ta to hiloa-na lente lau-di to taparaluu lia-e.</s>
     </seg>
     <seg type="verse" id="b.1CO.12.23">
      <s id="b.1CO.12.23.1">Bagia woto-ta to ta'uli' uma ncola rahi, bagia toe-di to tapenasa hante pohea to ncola.</s>
      <s id="b.1CO.12.23.2">Bagia woto-ta to uma taoa-na rahilo doo, toe lau-di to tawuni.</s>
     </seg>
     <seg type="verse" id="b.1CO.12.24">
      <s id="b.1CO.12.24.1">Aga bagia woto-ta to lompe' ami' hiloa-na, uma tatu'ui napa-napa rahi.</s>
      <s id="b.1CO.12.24.2">Alata'ala mpo'atoro' bagia woto-ta bona bagia to kura' rabila', toe lau-di to tapewili' lia.</s>
     </seg>
     <seg type="verse" id="b.1CO.12.25">
      <s id="b.1CO.12.25.1">Wae wo'o kita' to mepangala' hi Pue' Yesus: kita' omea hewa bagia-bagia ngkai woto to hameha' lau-wadi, pai' kana momepewili' -ta hadua pai' hadua, bona neo' ria posisalaa-ta.</s>
     </seg>
     <seg type="verse" id="b.1CO.12.26">
      <s id="b.1CO.12.26.1">Ane hadua peda', kita' omea ntodohaka dohe-na.</s>
      <s id="b.1CO.12.26.2">Ane hadua ra'une', kita' omea goe' dohe-na.</s>
     </seg>
     <seg type="verse" id="b.1CO.12.27">
      <s id="b.1CO.12.27.1">Hewa Alata'ala mpopajadi' woto-ta ngkai wori' nyala bagia, wae wo'o koi' to wori' napajadi' hawoto lau-damo hi posidaia' -ni hante Kristus.</s>
      <s id="b.1CO.12.27.2">Ma'ala-mi ta'uli', butu dua-ni bagia ngkai woto Kristus omea-koi.</s>
     </seg>
     <seg type="verse" id="b.1CO.12.28">
      <s id="b.1CO.12.28.1">Pai' hi rala kahintuwuaa' -ta to Kristen, Alata'ala mohawa' bona hore-hore ria bago-ta: lomo' -na ria to jadi' suro-na, karonyala-na ria nabi to mpohowa' lolita-na, katolu-na ria to metudui'.</s>
      <s id="b.1CO.12.28.2">Oti toe, ria to nawai' kuasa mpobabehi tanda mekoncehi.</s>
      <s id="b.1CO.12.28.3">Oti toe, ria to nawai' kuasa mepaka'uri', ria to mporata pakulea' mpotulungi doo, ria to jadi' pangkeni, ria to mporata pakulea' mololita hante basa-basa to ngkai Inoha' Tomoroli'.</s>
     </seg>
     <seg type="verse" id="b.1CO.12.29">
      <s id="b.1CO.12.29.1">Uma-hawo hawe'ea jadi' suro, ba nabi omea ba topetudui' omea.</s>
      <s id="b.1CO.12.29.2">Uma wo'o ba mokuasa omea-mi mpobabehi tanda to mekoncehi</s>
     </seg>
     <seg type="verse" id="b.1CO.12.30">
      <s id="b.1CO.12.30.1">ba mpaka'uri' tauna.</s>
      <s id="b.1CO.12.30.2">Uma hawe'ea to mporata pakulea' mololita hante basa to ngkai Inoha' Tomoroli' ba to mpotoli basa toe bona rapaha doo.</s>
     </seg>
     <seg type="verse" id="b.1CO.12.31">
      <s id="b.1CO.12.31.1">Jadi', huduwukui-koi mporata pakulea' ngkai Inoha' Tomoroli' toe we'i lau to meliu kalompe' -na.</s>
      <s id="b.1CO.12.31.2">Tapi' to meliu mpu'u kalompe' -na, toi-mi ulu to ku'uli' -kokoi.</s>
     </seg>
    </div>
    <div type="chapter" id="b.1CO.13">
     <seg type="verse" id="b.1CO.13.1">
      <s id="b.1CO.13.1.1">Ane rapa' -na mporata-ta pakulea' ngkai Inoha' Tomoroli' bona mololita hante wori' nyala basa manusia' ba basa-ra mala'eka wo'o, tapi' ane uma ria ahi' -ta hi doo, uma ria kalaua-na.</s>
      <s id="b.1CO.13.1.2">Bate-na hewa goo' to pario-wadi ba hewa tinti' to padudu-wadi pololita-ta, uma ria kalaua-na.</s>
     </seg>
     <seg type="verse" id="b.1CO.13.2">
      <s id="b.1CO.13.2.1">Ane rapa' -na mporata-ta pakulea' mpohowa' lolita Alata'ala pai' -ta mporata hawe'ea pe'inca ngkai Alata'ala duu' -na ta'inca hawe'ea to uma ra'incai doo; pai' ane moroho pepangala' -ta duu' -na ma'ala-ta mpopentoli bulu'; tapi' ane uma ria ahi' -ta hi doo, uma ntoto ria tuju-na tuwu' -ta.</s>
     </seg>
     <seg type="verse" id="b.1CO.13.3">
      <s id="b.1CO.13.3.1">Ane hawe'ea rewa-ta tawai' -raka tokabu, pai' ane ta'agi mate ratunu sabana petuku' -ta hi Pue' Yesus, tapi' ane uma ria ahi' -ta hi doo, uma ria kalaua-na tuwu' -ta.</s>
     </seg>
     <seg type="verse" id="b.1CO.13.4">
      <s id="b.1CO.13.4.1">To ra'uli' mpoka'ahi' doo-le, mosabara pai' lompe' nono, uma mohingi', uma mpope'une', uma molangko nono.</s>
     </seg>
     <seg type="verse" id="b.1CO.13.5">
      <s id="b.1CO.13.5.1">Uma mokasara hi doo, uma-ta ntora mpopali' konoa-ta moto, uma jolia morani' nono, uma mowuku nono.</s>
     </seg>
     <seg type="verse" id="b.1CO.13.6">
      <s id="b.1CO.13.6.1">Ane ma'ahi' -ta hi doo, batua-na, uma-ta goe' ane masala' -i, goe' -ta ane monoa' -i.</s>
     </seg>
     <seg type="verse" id="b.1CO.13.7">
      <s id="b.1CO.13.7.1">Ane ma'ahi' -ta hi doo, batua-na, tapengkatarii butu nyala kehi-na to uma tapokonoi, taparasaya oa' kehi to lompe' ngkai doo, tasarumaka kalompe' -na mpai' kehi-na, pai' mosabara oa' -ta nau' ba napa-napa anu merata.</s>
     </seg>
     <seg type="verse" id="b.1CO.13.8">
      <s id="b.1CO.13.8.1">Ahi' uma ria kahudua-na.</s>
      <s id="b.1CO.13.8.2">Tapi' ane ria pakulea' -ta mpohowa' lolita Alata'ala, bate rata mpai' tempo-na pakulea' -ta toe uma-pi ria.</s>
      <s id="b.1CO.13.8.3">Ane ria pakulea' -ta mololita hante basa to ngkai Inoha' Tomoroli', rata mpai' tempo-na pakulea' -ta toe mento'o-mi.</s>
      <s id="b.1CO.13.8.4">Ane mporata-ta pe'inca to ngkai Alata'ala, rata mpai' tempo-na pe'inca-ta toe uma-pi raparaluu.</s>
     </seg>
     <seg type="verse" id="b.1CO.13.9">
      <s id="b.1CO.13.9.1">Apa' tempo toi, pe'inca to tarata ngkai Alata'ala, ria kotoa-na.</s>
      <s id="b.1CO.13.9.2">Pai' pakulea' -ta mpohowa' lolita Alata'ala uma wo'o hono'.</s>
     </seg>
     <seg type="verse" id="b.1CO.13.10">
      <s id="b.1CO.13.10.1">Aga ane rata-damo mpai' tempo-na Alata'ala mpakahono' hawe'ea-na, uma-pi taparaluu pakulea' to uma hono' toe we'i lau.</s>
     </seg>
     <seg type="verse" id="b.1CO.13.11">
      <s id="b.1CO.13.11.1">Rapa' -na bula-ku kedi' -pidi, mololita-a hewa ana' to kedi', nono-ku hewa ana' kedi', pekiri-ku hewa ana' kedi'.</s>
      <s id="b.1CO.13.11.2">Tapi' tempo toi, kama-ama, kehi ka'anaa' -ku kubahaka-mi.</s>
      <s id="b.1CO.13.11.3">Wae wo'o, pakulea' to tarata ngkai Inoha' Tomoroli' uma tida duu' kahae-hae-na.</s>
     </seg>
     <seg type="verse" id="b.1CO.13.12">
      <s id="b.1CO.13.12.1">Apa' tempo toi, kita' hewa tauna to mponaa lence hi pampewao' to mogawu, apa' ko'ia ta'incai hawe'ea-na hante kanoto-noto-na.</s>
      <s id="b.1CO.13.12.2">Mpeno-damo pai' lako' tapaha hawe'ea-na, apa' tahilo-i Alata'ala wingke-ngkawingke.</s>
      <s id="b.1CO.13.12.3">Tempo toi, ko'ia hono' pe'inca-ku.</s>
      <s id="b.1CO.13.12.4">Mpeno-damo pai' lako' ku'inca mpu'u, hewa Alata'ala wo'o mpo'inca-a.</s>
     </seg>
     <seg type="verse" id="b.1CO.13.13">
      <s id="b.1CO.13.13.1">Jadi', tempo toi, to tolu nyala toi kana tababehi: mepangala' hi Alata'ala, ncarumaka janci-na Alata'ala, pai' mpoka'ahi' doo.</s>
      <s id="b.1CO.13.13.2">Aga ngkai to tolu nyala toe, to meliu mpu'u: mpoka'ahi' doo.</s>
     </seg>
    </div>
    <div type="chapter" id="b.1CO.14">
     <seg type="verse" id="b.1CO.14.1">
      <s id="b.1CO.14.1.1">Jadi' ompi' -ompi', to kana tapopori'ulu mpu'u, mpoka'ahi' -ta doo.</s>
      <s id="b.1CO.14.1.2">Pai' oti toe, kana tahuduwukui wo'o mporata pakulea' to ngkai Inoha' Tomoroli'.</s>
      <s id="b.1CO.14.1.3">Pai' pakulea' to meliu mpu'u kamokalaua-na, pakulea' mpohowa' lolita Alata'ala.</s>
     </seg>
     <seg type="verse" id="b.1CO.14.2">
      <s id="b.1CO.14.2.1">Apa' tauna to mololita hante basa to ngkai Inoha' Tomoroli', uma-i mpololitai hingka manusia' -na.</s>
      <s id="b.1CO.14.2.2">Mpololitai Alata'ala-i-wadi.</s>
      <s id="b.1CO.14.2.3">Apa' doo-na uma mpo'incai ba napa to na'uli', mololita-i ngkai petete' Inoha' Tomoroli', mpotompo'wiwi anu to uma ra'incai manusia'.</s>
     </seg>
     <seg type="verse" id="b.1CO.14.3">
      <s id="b.1CO.14.3.1">Aga tauna to mpohowa' lolita Alata'ala-di, mpololitai manusia' -i.</s>
      <s id="b.1CO.14.3.2">Lolita-na mporohoi nono doo, mpo'apui nono doo, mpotanta'u doo.</s>
     </seg>
     <seg type="verse" id="b.1CO.14.4">
      <s id="b.1CO.14.4.1">Tauna to mololita hante basa to ngkai Inoha' Tomoroli' mporohoi nono-na moto-wadi.</s>
      <s id="b.1CO.14.4.2">Tauna to mpohowa' lolita Alata'ala mporohoi nono doo to morumpu hangkaa-ngkania.</s>
     </seg>
     <seg type="verse" id="b.1CO.14.5">
      <s id="b.1CO.14.5.1">Konoa-ku ompi', bona hawe'ea-ni ma'ala mololita hante basa to ngkai Inoha' Tomoroli'.</s>
      <s id="b.1CO.14.5.2">Aga meliu kalompe' -na ane mpohowa' -koi lolita Alata'ala.</s>
      <s id="b.1CO.14.5.3">Apa' tauna to mpohowa' lolita Alata'ala hi doo, meliu kamokalaua-na ngkai tauna to mololita hante basa to ngkai Inoha' Tomoroli'.</s>
      <s id="b.1CO.14.5.4">Sampale ane ria to mpotoli basa-na toe bona rapaha doo, pai' lako' terohoi nono doo to mogampara dohe-na.</s>
     </seg>
     <seg type="verse" id="b.1CO.14.6">
      <s id="b.1CO.14.6.1">Jadi' ompi' -ompi', ane rapa' -na rata-a hi pogamparaa-ni, pai' -a mololita hante basa to ngkai Inoha' Tomoroli', napa-mi kalaua-na hi koi'?</s>
      <s id="b.1CO.14.6.2">Tapi' ane mpakanoto-a patuju Alata'ala ba kareba ngkai Alata'ala to ko'ia ni'incai, ba mpohowa' -a lolita Alata'ala ba metudui' -a, lako' ria-di kalaua-na hi koi'.</s>
     </seg>
     <seg type="verse" id="b.1CO.14.7">
      <s id="b.1CO.14.7.1">Rapa' -na rewa to rapomoni, hewa lalowe ba kasapi: ane uma lompe' potuwui' -na lalowe, ba ane uma makono pokado' -na kasapi, tauna to mpo'epe uma mpo'incai lagu napa to rapomoni.</s>
     </seg>
     <seg type="verse" id="b.1CO.14.8">
      <s id="b.1CO.14.8.1">Wae wo'o, ane sangkakala ratuwui' mpokio' tantara mosadia hilou hi panga'ea, tapi' ane uli' karatuwui' -na, hema-hana to sadia manga'e?</s>
     </seg>
     <seg type="verse" id="b.1CO.14.9">
      <s id="b.1CO.14.9.1">Wae wo'o hante koi' -e ompi': ane mololita-koi hante basa to uma ra'incai doo, beiwa kara'inca-na ba napa-i to ni'uli'?</s>
      <s id="b.1CO.14.9.2">Koi' hewa tauna to mpololitai ngolu' -wadi.</s>
     </seg>
     <seg type="verse" id="b.1CO.14.10">
      <s id="b.1CO.14.10.1">Rala dunia' toi, hewa apa-damo kawori' nyala basa, pai' butu nyala basa, ria batua-na.</s>
     </seg>
     <seg type="verse" id="b.1CO.14.11">
      <s id="b.1CO.14.11.1">Aga ane ria tauna to mpololitai-ta pai' uma ta'incai batua basa-na, tantu ta'uli' molibu' hinyai' -i-wadi.</s>
      <s id="b.1CO.14.11.2">Wae wo'o ane kita' mpololitai-i, na'uli' molibu' hinyai' -ta.</s>
     </seg>
     <seg type="verse" id="b.1CO.14.12">
      <s id="b.1CO.14.12.1">Wae wo'o-hawo hante koi' -e ompi': ane mololita-koi hante basa to ngkai Inoha' Tomoroli', doo-ni uma mpo'incai kalaua-na.</s>
      <s id="b.1CO.14.12.2">Jadi', apa' doko' rahi-koi mporata baraka' ngkai Inoha' Tomoroli' -e, wae-pi, agina merapi' -koi hi Pue' bona nawai' -koi pakulea' mporohoi nono doo to mogampara dohe-ni.</s>
     </seg>
     <seg type="verse" id="b.1CO.14.13">
      <s id="b.1CO.14.13.1">Toe pai' ku'uli' -kokoi: hema to mololita hante basa to ngkai Inoha' Tomoroli', agina merapi' -i hi Pue' mporata pakulea' mpotoli basa toe bona hawe'ea doo-na mpopaha batua lolita-na.</s>
     </seg>
     <seg type="verse" id="b.1CO.14.14">
      <s id="b.1CO.14.14.1">Apa' ane mosampaya-ta hante basa to ngkai Inoha' Tomoroli', mosampaya moto-ta hi rala nono-ta, aga pekiri-ta uma molengo.</s>
     </seg>
     <seg type="verse" id="b.1CO.14.15">
      <s id="b.1CO.14.15.1">Jadi', napa to lompe' tababehi?</s>
      <s id="b.1CO.14.15.2">Agina mosampaya-ta hi rala nono-ta hante basa to ngkai Inoha' Tomoroli', pai' mosampaya wo'o-ta hante basa to rapaha doo.</s>
      <s id="b.1CO.14.15.3">Morona' -ta mpo'une' Alata'ala hi rala nono-ta hante basa to ngkai Inoha' Tomoroli', pai' morona' wo'o-ta mpo'une' Alata'ala hante basa to rapaha doo.</s>
     </seg>
     <seg type="verse" id="b.1CO.14.16">
      <s id="b.1CO.14.16.1">Ane rapa' -na mololita-ta hi rala basa to ngkai Inoha' Tomoroli' mpo'uli' tarima kasi hi Alata'ala, pai' uma monoto batua lolita-ta hi tauna to mpo'epe, uma-ra-hawo mpai' mpo'uli' "Amin!</s>
      <s id="b.1CO.14.16.2">Bate makono!" apa' uma-hawo ra'incai napa to ta'uli'.</s>
     </seg>
     <seg type="verse" id="b.1CO.14.17">
      <s id="b.1CO.14.17.1">Nau' lompe' -mi posampaya-ta mpo'uli' tarima kasi hi Alata'ala, aga uma-hawo ria tuju-na hi doo, apa' uma terohoi nono-ra mpo'epe posampaya-ta tetu.</s>
     </seg>
     <seg type="verse" id="b.1CO.14.18">
      <s id="b.1CO.14.18.1">Ku'uli' tarima kasi hi Alata'ala apa' mololita-a hante basa to ngkai Inoha' Tomoroli' meliu ngkai koi' omea.</s>
     </seg>
     <seg type="verse" id="b.1CO.14.19">
      <s id="b.1CO.14.19.1">Aga hi rala pogamparaa, agina lau-pi mololita-a hante basa to ra'inca doo bona rapaha lolita-ku.</s>
      <s id="b.1CO.14.19.2">Agina-pi mololita hamela romela-wadi mpotudui' doo, ngkai mololita moloe hi rala basa to ngkai Inoha' Tomoroli' to uma rapaha doo.</s>
     </seg>
     <seg type="verse" id="b.1CO.14.20">
      <s id="b.1CO.14.20.1">Ompi' -ompi'!</s>
      <s id="b.1CO.14.20.2">Neo' -pi mopekiri oa' hewa ana' to kedi', kana monoto nono-ni hewa tauna to kama-mi.</s>
      <s id="b.1CO.14.20.3">Aga hewa ana' to kedi' ko'ia mpo'incai mpobabehi gau' to dada'a, wae wo'o kusarumaka neo' -koi mpobabehi gau' to dada'a.</s>
     </seg>
     <seg type="verse" id="b.1CO.14.21">
      <s id="b.1CO.14.21.1">Hi rala Atura Pue' te'uki' hewa toi: Na'uli' Pue' Ala: Hante wiwi tauna to bela-ra to Yahudi kupololitai-ra to Yahudi.</s>
      <s id="b.1CO.14.21.2">Kuhubui-ra mpai' tumai tauna ngkai ngata to molaa to mpololitai-ra hi rala basa to uma ra'incai.</s>
      <s id="b.1CO.14.21.3">Aga nau' wae, bate uma oa' -ra mpai' dota mpopangala' lolita-ku."</s>
     </seg>
     <seg type="verse" id="b.1CO.14.22">
      <s id="b.1CO.14.22.1">Jadi', ane ria-ta to mololita hante basa to ngkai Inoha' Tomoroli', lolita-ta toe jadi' tanda kamobaraka' -na Pue' hi tauna to uma-ra mepangala' hi Pue', bela hi tauna to mepangala' -mi hi Pue'.</s>
      <s id="b.1CO.14.22.2">Aga ane mpohowa' -ta lolita Alata'ala, lolita-ta toe jadi' tanda kamobaraka' -na Pue' hi tauna to mepangala' -mi, bela hi tauna to uma mepangala'.</s>
     </seg>
     <seg type="verse" id="b.1CO.14.23">
      <s id="b.1CO.14.23.1">Rapa' -na morumpu-koi hangkaa-ngkania mogampara, pai' mololita omea-koi hante basa to ngkai Inoha' Tomoroli'.</s>
      <s id="b.1CO.14.23.2">Ane mesua' tauna to bela-ra to Kristen ba to ko'ia mpo'incai Lolita Alata'ala, napa-mi mpai' to ra'uli' -e?</s>
      <s id="b.1CO.14.23.3">Tantu ra'uli' wuli-koi.</s>
     </seg>
     <seg type="verse" id="b.1CO.14.24">
      <s id="b.1CO.14.24.1">Aga ane hawe'ea-ni mpohowa' lolita Alata'ala pai' mesua' hadua tauna to bela-i to Kristen ba to ko'ia-i mpo'incai Lolita Alata'ala, kampo'epe-na napa omea to ni'uli', monoto-mi hi rala nono-na kamojeko' -na.</s>
      <s id="b.1CO.14.24.2">Hewa ria hi rala nono-na to mpo'uli': "To hi aku' -mi tetu-e mai!"</s>
     </seg>
     <seg type="verse" id="b.1CO.14.25">
      <s id="b.1CO.14.25.1">Alaa-na hawe'ea to tewunii' hi nono-na telohu-mi.</s>
      <s id="b.1CO.14.25.2">Ka'omea-na mpai', kamowingkotu' -nami mepue' hi Alata'ala, pai' na'uli': "Bate makono-di!</s>
      <s id="b.1CO.14.25.3">Alata'ala ria mpu'u hi laintongo' -ni!"</s>
     </seg>
     <seg type="verse" id="b.1CO.14.26">
      <s id="b.1CO.14.26.1">Jadi' ompi' -ompi', napa batua-na hawe'ea toe?</s>
      <s id="b.1CO.14.26.2">Ane mogampara-koi, butu dua tauna ria bagia-na: ria to morona', ria to metudui', ria to mpoparata Lolita Alata'ala, ria to mololita hante basa to ngkai Inoha' Tomoroli', ria to mpotoli batua-na to ra'uli' toe bona rapaha omea.</s>
      <s id="b.1CO.14.26.3">Aga hawe'ea toe kana nibabehi bona mporohoi nono doo.</s>
     </seg>
     <seg type="verse" id="b.1CO.14.27">
      <s id="b.1CO.14.27.1">Ane ria to mololita hante basa to ngkai Inoha' Tomoroli', agina rodua-wadi, neo' melabi ngkai tolu.</s>
      <s id="b.1CO.14.27.2">Pai' neo' -ra mololita hinto'ua, kana momesampei.</s>
      <s id="b.1CO.14.27.3">Pai' kana ria to mpotoli napa to ra'uli' topololita toera.</s>
     </seg>
     <seg type="verse" id="b.1CO.14.28">
      <s id="b.1CO.14.28.1">Ane uma ria to mpotoli, tauna to doko' mololita hante basa to ngkai Inoha' Tomoroli' kana mengkarodo rala pogamparaa, agina rala nono-ra-wadi mpololitai Alata'ala.</s>
     </seg>
     <seg type="verse" id="b.1CO.14.29">
      <s id="b.1CO.14.29.1">Ane nabi to mpohowa' lolita Alata'ala, agina rodua ba tolu-ra to mololita, pai' to ntani' -na mpetonoi to ra'uli' toe, ba ngkai Alata'ala mpu'u-di ba bela-di.</s>
     </seg>
     <seg type="verse" id="b.1CO.14.30">
      <s id="b.1CO.14.30.1">Ane rapa' -na lolita ngkai Alata'ala rata ncorobaa hi hadua to mohura, agina tauna to bula-na mololita mento'o-i ulu, bona doo-na rapalogai mololita.</s>
     </seg>
     <seg type="verse" id="b.1CO.14.31">
      <s id="b.1CO.14.31.1">Ane hewa toe-koi, ma'ala mpohowa' lolita Alata'ala omea-koi momesampei, bona hawe'ea-ni mporata tudui' pai' hawe'ea-ni te'apui nono-ni.</s>
     </seg>
     <seg type="verse" id="b.1CO.14.32">
      <s id="b.1CO.14.32.1">Nabi to mpohowa' lolita Alata'ala mpokuasai woto-na moto-i: nakule' mololita pai' mento'o mololita ntuku' konoa-na.</s>
     </seg>
     <seg type="verse" id="b.1CO.14.33">
      <s id="b.1CO.14.33.1">Apa' konoa Alata'ala, bona tiapa' pogampara-ta, uma napokonoi to moguriwo'.</s>
      <s id="b.1CO.14.33.2">Toe-mi atura to ratuku' hi hawe'ea pogamparaa to Kristen hi butu-butu ngata.</s>
     </seg>
     <seg type="verse" id="b.1CO.14.34">
      <s id="b.1CO.14.34.1">Jadi', tobine-ni kana mengkalino hi pogamparaa.</s>
      <s id="b.1CO.14.34.2">Uma-ra rapiliu mololita hewa tetu, kana mengkoru-ra hewa to te'uki' hi rala Atura Pue'.</s>
     </seg>
     <seg type="verse" id="b.1CO.14.35">
      <s id="b.1CO.14.35.1">Ane doko' -ra mpo'inca ba napa-napa, agina rapekune' hi tomane-ra hi tomi, apa' uma-hawo natao ane tobine ntora mololita hewa tetu rala pogamparaa.</s>
     </seg>
     <seg type="verse" id="b.1CO.14.36">
      <s id="b.1CO.14.36.1">Napa-di pai' ria-koi to uma dota mpotuku' atura-atura toe we'i?</s>
      <s id="b.1CO.14.36.2">Ha ni'uli' -koina, koi' to lomo' -na mpoparata Lolita Alata'ala-e?</s>
      <s id="b.1CO.14.36.3">Ba muntu' hi koi' -wadi Lolita Alata'ala raparata-e?</s>
     </seg>
     <seg type="verse" id="b.1CO.14.37">
      <s id="b.1CO.14.37.1">Tantu ria-ra hi retu to mpo'uli' nabi mpu'u-ra, ra'uli' ria Inoha' Tomoroli' hi hira'.</s>
      <s id="b.1CO.14.37.2">Jadi', ane ria mpu'u Inoha' Tomoroli' hi hira', kana rapangaku' napa to ku'uki' hi rehe'i bate parenta ngkai Pue'.</s>
     </seg>
     <seg type="verse" id="b.1CO.14.38">
      <s id="b.1CO.14.38.1">Aga ane uma rapangalai' lolita-ku toi, neo' -ra rapangala'!</s>
     </seg>
     <seg type="verse" id="b.1CO.14.39">
      <s id="b.1CO.14.39.1">Ngkai toe-mi ompi', huduwukui-koi mporata pakulea' mpohowa' lolita Alata'ala, aga neo' wo'o-ra ratagi to mololita hante basa to ngkai Inoha' Tomoroli'.</s>
     </seg>
     <seg type="verse" id="b.1CO.14.40">
      <s id="b.1CO.14.40.1">Hawe'ea kana rababehi ntuku' ohea to natao pai' ntuku' aku-na.</s>
     </seg>
    </div>
    <div type="chapter" id="b.1CO.15">
     <seg type="verse" id="b.1CO.15.1">
      <s id="b.1CO.15.1.1">Kakaliliua-na ompi' -ompi', doko' kupopokiwoii-koi ihi' Kareba Lompe' to kuparata-kokoi.</s>
      <s id="b.1CO.15.1.2">Nitarima-mi Kareba Lompe' toe pai' moroho pepangala' -ni duu' tempo toi.</s>
     </seg>
     <seg type="verse" id="b.1CO.15.2">
      <s id="b.1CO.15.2.1">Tehore-mokoi ngkai huku' jeko' -ni, asala moroho pongkakamu-ni Kareba Lompe' to kuparata-kokoi toe, nee-neo' mpai' uma ria tuju-na pepangala' -ni.</s>
     </seg>
     <seg type="verse" id="b.1CO.15.3">
      <s id="b.1CO.15.3.1">Kareba Lompe' to kuparata-kokoi toe ompi', to kutarima wo'o-kuwo.</s>
      <s id="b.1CO.15.3.2">To poko-na mpu'u: Kristus mate mpotolo' jeko' -ta, hewa to te'uki' hi rala Buku Tomoroli'.</s>
     </seg>
     <seg type="verse" id="b.1CO.15.4">
      <s id="b.1CO.15.4.1">Ratana-i, pai' hi eo katolu-na rapotuwu' nculii' -imi, hewa to te'uki' hi rala Buku Tomoroli'.</s>
     </seg>
     <seg type="verse" id="b.1CO.15.5">
      <s id="b.1CO.15.5.1">Oti toe, napopehuwu-mi woto-na hi Petrus, oti toe hi ana'guru-na to ntani' -na wo'o.</s>
     </seg>
     <seg type="verse" id="b.1CO.15.6">
      <s id="b.1CO.15.6.1">Oti toe, mehupa' wo'o-imi hi lima atu labi tauna hangkani lau.</s>
      <s id="b.1CO.15.6.2">Kaworia' -ra tuwu' -pidi duu' tempo toi, aga ba hangkuja dua-ra mate-ramo.</s>
     </seg>
     <seg type="verse" id="b.1CO.15.7">
      <s id="b.1CO.15.7.1">Oti ngkai ree, mehupa' wo'o-imi hi Yakobus, pai' hi hawe'ea suro-na.</s>
     </seg>
     <seg type="verse" id="b.1CO.15.8">
      <s id="b.1CO.15.8.1">Ka'omea-na lia, mehupa' wo'o-imi hi aku'.</s>
      <s id="b.1CO.15.8.2">Aku' -e-kuwo, uma-a hewa suro-na to ntani' -na.</s>
      <s id="b.1CO.15.8.3">Aku' -le jadi' suro Pue' Yesus ncorobaa hi tempo to uma rasangka, hewa ana'lei to putu hi eo to ko'ia wula-na.</s>
     </seg>
     <seg type="verse" id="b.1CO.15.9">
      <s id="b.1CO.15.9.1">Apa' aku' suro Pue' Yesus to tepatu'ai lia tuwu' -ku ngkai hawe'ea suro-na.</s>
      <s id="b.1CO.15.9.2">Kakoo-kono-na, uma-a natao rahanga' suro-na, apa' ri'ulu kubalinai' -ra topetuku' Alata'ala.</s>
     </seg>
     <seg type="verse" id="b.1CO.15.10">
      <s id="b.1CO.15.10.1">Aga ngkai ahi' pai' petulungi-na Alata'ala, pai' alaa-na jadi' hewa tohe'i-ama-kuwo.</s>
      <s id="b.1CO.15.10.2">Pai' ria mpu'u kalaua-na ahi' pai' petulungi-na hi aku'.</s>
      <s id="b.1CO.15.10.3">Apa' aku' -mi to meliu pobago-ku ngkai hawe'ea suro Pue' Yesus to ntani' -na.</s>
      <s id="b.1CO.15.10.4">Aga uma hante karohoa-ku moto.</s>
      <s id="b.1CO.15.10.5">Ahi' pai' petulungi-na Pue' -hanale to mporohoi-ae.</s>
     </seg>
     <seg type="verse" id="b.1CO.15.11">
      <s id="b.1CO.15.11.1">Jadi', ba ngkai hema ni'epe Kareba Lompe' toe, ba ngkai aku' ba ngkai suro to ntani' -na, uma mpenara'.</s>
      <s id="b.1CO.15.11.2">Poko-nale, toe-mi-hawo to kipalele, pai' toe-mi to nipangala'.</s>
     </seg>
     <seg type="verse" id="b.1CO.15.12">
      <s id="b.1CO.15.12.1">Jadi', ane ntoa' kipalele-mi karapotuwu' -na nculii' Kristus ngkai kamatea-na, ha napa pai' ria-koi to ncapuaka katuwu' -ra nculii' tauna to mate hi Eo Kiama-e?</s>
     </seg>
     <seg type="verse" id="b.1CO.15.13">
      <s id="b.1CO.15.13.1">Ane makono uma-rada tuwu' nculii' to mate-e, tantu wae wo'o-hawo Kristus uma-i rapotuwu' nculii'.</s>
     </seg>
     <seg type="verse" id="b.1CO.15.14">
      <s id="b.1CO.15.14.1">Pai' ane uma-i makono Kristus tuwu' nculii', uma ria kalaua-nakai mpopalele Kareba Lompe', uma wo'o ria tuju-na pepangala' -ni, apa' mepangala' -koi hi kareba to uma makono.</s>
     </seg>
     <seg type="verse" id="b.1CO.15.15">
      <s id="b.1CO.15.15.1">Melabi ngkai toe, monoa' -mi kamosabi' boa' -kai, apa' hi rala hanga' Alata'ala ki'uli' kanapotuwu' -na nculii' Kristus.</s>
      <s id="b.1CO.15.15.2">Hiaa' ane makono mpu'u tauna to mate uma mpai' rapotuwu' nculii', batua-na, Alata'ala uma mpotuwu' nculii' -i Kristus.</s>
     </seg>
     <seg type="verse" id="b.1CO.15.16">
      <s id="b.1CO.15.16.1">Apa' ane uma-ra-hawo rapotuwu' nculii' tauna to mate-e, tantu wae wo'o-wadi-hawo Kristus uma-i-hawo rapotuwu' nculii'.</s>
     </seg>
     <seg type="verse" id="b.1CO.15.17">
      <s id="b.1CO.15.17.1">Pai' ane uma mpu'u-i-hawo rapotuwu' nculii', uma ria kalaua-na pepangala' -ni, uma-koi tebahaka ngkai huku' jeko' -ni.</s>
     </seg>
     <seg type="verse" id="b.1CO.15.18">
      <s id="b.1CO.15.18.1">Pai' wae wo'o, to Kristen to mpolia' mate-ramo, bate mate rala jeko' -ra-ramo pai' -ra mpotoa' naraka.</s>
     </seg>
     <seg type="verse" id="b.1CO.15.19">
      <s id="b.1CO.15.19.1">Ane rapa' -na Kristus mpotulungi-ta bula-ta tuwu' hi dunia' toi, pai' hudu ree-wadi petulungi-na hi kita', batua-na ngkai hawe'ea tauna hi dunia' kita' toi-mi-tana to mpe'ahii' lia.</s>
     </seg>
     <seg type="verse" id="b.1CO.15.20">
      <s id="b.1CO.15.20.1">Tapi' to makono: rapotuwu' nculii' mpu'u-imile Kristus-e.</s>
      <s id="b.1CO.15.20.2">Pai' katuwu' -na nculii' toe hewa janci karapotuwu' -ra nculii' wo'o mpai' hawe'ea topetuku' -na to mate.</s>
     </seg>
     <seg type="verse" id="b.1CO.15.21">
      <s id="b.1CO.15.21.1">Apa' ngkai jeko' tau hadua pai' alaa-na manusia' kana mate, wae wo'o ngkai pobabehi tau hadua pai' alaa-na manusia' to mate rapotuwu' nculii'.</s>
     </seg>
     <seg type="verse" id="b.1CO.15.22">
      <s id="b.1CO.15.22.1">Hawe'ea tauna to mosidai' hante Adam kana mate.</s>
      <s id="b.1CO.15.22.2">Wae wo'o hawe'ea to mosidai' hante Kristus bate mporata katuwua' to bo'u.</s>
     </seg>
     <seg type="verse" id="b.1CO.15.23">
      <s id="b.1CO.15.23.1">Aga hore-hore pomeduncu-na: To lomo' -na tuwu' nculii', Kristus.</s>
      <s id="b.1CO.15.23.2">Pai' hi karata-na nculii' hi rala dunia', lako' rapotuwu' nculii' wo'o-rada tauna to napobagia.</s>
     </seg>
     <seg type="verse" id="b.1CO.15.24">
      <s id="b.1CO.15.24.1">Oti toe-di mpai', lako' rata kahudua dunia'.</s>
      <s id="b.1CO.15.24.2">Kristus mpodagi hawe'ea topoparenta pai' hawe'ea to mokuasa pai' to mobaraka', pai' -i moparenta jadi' Magau'.</s>
      <s id="b.1CO.15.24.3">Oti toe, pai' natonu huraa kamagaua' -na hi Alata'ala to Tuama.</s>
     </seg>
     <seg type="verse" id="b.1CO.15.25">
      <s id="b.1CO.15.25.1">Apa' Kristus kana moparenta jadi' Magau' duu' -na Alata'ala mpopengkoru hawe'ea bali' -na hi Hi'a.</s>
     </seg>
     <seg type="verse" id="b.1CO.15.26">
      <s id="b.1CO.15.26.1">Jadi', ane napotuwu' nculii' hawe'ea topetuku' -na pai' uma-pi ria kamatea, ma'ala ta'uli' nadagi-mi bali' -na to ka'omea-na, toe-mi kamatea.</s>
     </seg>
     <seg type="verse" id="b.1CO.15.27">
      <s id="b.1CO.15.27.1">Hewa to te'uki' hi rala Buku Tomoroli': "Alata'ala mpopengkoru hawe'ea-na hi Hi'a."</s>
      <s id="b.1CO.15.27.2">Jadi' monoto-mi ta'inca: bate hawe'ea-na mpai' rapopengkoru hi Kristus.</s>
      <s id="b.1CO.15.27.3">Sampale to uma rapopengkoru hi Hi'a, muntu' Alata'ala-wadi, apa' Hi'a-mi to mpopengkoru hawe'ea-na hi Kristus.</s>
     </seg>
     <seg type="verse" id="b.1CO.15.28">
      <s id="b.1CO.15.28.1">Jadi', ane hawe'ea-na-damo rapopengkoru hi Kristus, Hi'a wo'o-hawo mpai' mengkoru hi Tuama-na, apa' hewa to ku'uli' we'i, Alata'ala-mi to mpopengkoru hawe'ea-na hi Hi'a.</s>
      <s id="b.1CO.15.28.2">Ngkai ree-damo mpai', pai' Alata'ala mpoparentai hawe'ea-na pai' meliu kabohe hanga' -na ngkai hawe'ea-na.</s>
     </seg>
     <seg type="verse" id="b.1CO.15.29">
      <s id="b.1CO.15.29.1">Beiwa-mi ompi', ane makono mpu'u tauna to mate uma-pi mpai' tuwu' nculii', napa pai' ria-ra tauna to raniu' mposulewata doo-ra to mate?</s>
      <s id="b.1CO.15.29.2">Ane uma mpu'u-hawo mpai' tuwu' nculii' tomate-e, napa pai' rababehi ada-ra toe?</s>
     </seg>
     <seg type="verse" id="b.1CO.15.30">
      <s id="b.1CO.15.30.1">Pai' kai' wo'o, neo' uma ria kaputua-nakai rapongasai' bali' -kai sabana mpokeni-kai Kareba Lompe'.</s>
      <s id="b.1CO.15.30.2">Hiaa' ane uma mpu'u-hawo rapotuwu' nculii' tomate-e, napa-mi kalaua-na hawe'ea to kitodohaka toe?</s>
     </seg>
     <seg type="verse" id="b.1CO.15.31">
      <s id="b.1CO.15.31.1">Aku' -le, butu eo-na olo' mpobira' -a tuwu' sabana pobago-ku mpokeni Kareba Lompe'.</s>
      <s id="b.1CO.15.31.2">Mpu'u ompi'!</s>
      <s id="b.1CO.15.31.3">Napa to ku'uli' -kokoi makono lia, pai' bohe mpu'u nono-ku sabana koi' ompi', apa' mepangala' -mokoi hi Pue' -ta Kristus Yesus.</s>
     </seg>
     <seg type="verse" id="b.1CO.15.32">
      <s id="b.1CO.15.32.1">Hi rehe'i-a hi ngata Efesus, ria-ama hangkani radulu tauna to buko' mpobinata.</s>
      <s id="b.1CO.15.32.2">Hiaa' ane rapa' -na kutodohaka hawe'ea toe bula-ku tuwu' hi wongko dunia' toi, pai' tauna to mate uma-pi tuwu' nculii', napa-mi-kuwo kalaua-na?</s>
      <s id="b.1CO.15.32.3">Ane tomate uma mpai' rapotuwu' nculii', agina lau-pi ngkoni' pai' nginu-tamo mpali' kagoea', apa' mepulo romengi mpai', mate-tamo, pai' hudu ree-wadi katuwu' -ta.</s>
      <s id="b.1CO.15.32.4">Wae-mi lolita tauna hantongo'.</s>
     </seg>
     <seg type="verse" id="b.1CO.15.33">
      <s id="b.1CO.15.33.1">Neo' -koi ma'ala rabagiu!</s>
      <s id="b.1CO.15.33.2">Ane nituku' -ra to mposapuaka katuwu' -ra nculii' tomate, po'ingku-ni to lompe' mobali' jadi' dada'a wo'o mpai'.</s>
     </seg>
     <seg type="verse" id="b.1CO.15.34">
      <s id="b.1CO.15.34.1">Toe pai' ku'uli' -kokoi: Pakanoto-mi nono-ni hewa to kasipato' -na, bahakai-mi mpobabehi jeko'.</s>
      <s id="b.1CO.15.34.2">Apa' ria-pidi-koi to ko'ia monoto nono-ni mpo'inca Alata'ala.</s>
      <s id="b.1CO.15.34.3">Lolita-ku tohe'i-e, ku'uli' bona me'ea' -koi.</s>
     </seg>
     <seg type="verse" id="b.1CO.15.35">
      <s id="b.1CO.15.35.1">Tantu ria-ra to mpekune': "Ha beiwa-hawo tomate bisa rapotuwu' nculii' -e?</s>
      <s id="b.1CO.15.35.2">Woto to beiwa mpai' to rawai' -rakae?"</s>
     </seg>
     <seg type="verse" id="b.1CO.15.36">
      <s id="b.1CO.15.36.1">Wojo mpu'u tauna to mpekune' hewa tetu!</s>
      <s id="b.1CO.15.36.2">Ane mpotuja' -ta ba napa-napa, tinuja' -ta ko'ia tuwu' ane uma-i ratana pai' ra'urihi hewa tomate ncala'.</s>
     </seg>
     <seg type="verse" id="b.1CO.15.37">
      <s id="b.1CO.15.37.1">Pai' napa to tatuja', unto' mara-i-wadi, ba pae-i ba tinuja' to ntani' -na.</s>
      <s id="b.1CO.15.37.2">Uma-hawo tapuna' hi rala tana' hamuli to ntali kaho-na pai' rau-na.</s>
      <s id="b.1CO.15.37.3">Unto' mara-wadi-hawo to tatuja' -e.</s>
     </seg>
     <seg type="verse" id="b.1CO.15.38">
      <s id="b.1CO.15.38.1">Ka'oti-na ratuja', Alata'ala mpotuwu' -i ntuku' konoa-na, duu' -na mehupa' tumai hangkaho pae ba napa-i, butu nyala unto' tuwu' hore-hore ntuku' lence-ra moto-ra-rawo.</s>
     </seg>
     <seg type="verse" id="b.1CO.15.39">
      <s id="b.1CO.15.39.1">Ane tapekiri wo'o hawe'ea binata to tuwu' hi wongko dunia', uma ntumuu hibalia lence-ra.</s>
      <s id="b.1CO.15.39.2">Manusia', kahanyala-na lence-ra.</s>
      <s id="b.1CO.15.39.3">Danci, kahanyala-na lence-ra.</s>
      <s id="b.1CO.15.39.4">Uru, kahanyala-na lence-ra.</s>
      <s id="b.1CO.15.39.5">Butu nyala binata, hore-hore ntani' -na lence-ra.</s>
     </seg>
     <seg type="verse" id="b.1CO.15.40">
      <s id="b.1CO.15.40.1">Wae wo'o to hi langi', hewa eo, wula pai' betue', uma hibalia hante to hi dunia'.</s>
      <s id="b.1CO.15.40.2">To hi langi' -hawo, kahanyala-na kancola-ra, pai' to hi dunia' kahanyala-na kancola-ra.</s>
     </seg>
     <seg type="verse" id="b.1CO.15.41">
      <s id="b.1CO.15.41.1">Pehini eo kahanyala-na.</s>
      <s id="b.1CO.15.41.2">Pehini wula, pehini betue' hore kahanyala-na wo'o.</s>
      <s id="b.1CO.15.41.3">Bangku' betue' -betue' -hawoe', hore-hore hanyala moto wo'o-rawo pehini-ra.</s>
     </seg>
     <seg type="verse" id="b.1CO.15.43">
      <s id="b.1CO.15.43.1">Wae-mi mpai' tomate-e ane tuwu' nculii' -ra.</s>
      <s id="b.1CO.15.43.2">Bula-ta tuwu' hi dunia' toi, lente pai' mpe'ahii' woto-ta.</s>
      <s id="b.1CO.15.43.3">Ane mate-ta mpai', woto-ta ratana pai' jadi' pope.</s>
      <s id="b.1CO.15.43.4">Aga ane rapotuwu' nculii' -tapa mpai', rabalii' -mi woto-ta toi jadi' woto to moroho pai' ncola, to uma-pi mate ba jadi' pope.</s>
     </seg>
     <seg type="verse" id="b.1CO.15.44">
      <s id="b.1CO.15.44.1">To ratana, woto-ta to natao tuwu' hi dunia' toi.</s>
      <s id="b.1CO.15.44.2">Aga ane rapotuwu' nculii' -ta-damo mpai', rabalii' woto-ta jadi' woto to natao mo'oha' hi suruga sabana baraka' Inoha' Tomoroli'.</s>
      <s id="b.1CO.15.44.3">Woto-ta tempo toi, woto to natao mo'oha' hi dunia'.</s>
      <s id="b.1CO.15.44.4">Woto-ta hi eo mpeno, woto to natao mo'oha' hi suruga.</s>
     </seg>
     <seg type="verse" id="b.1CO.15.45">
      <s id="b.1CO.15.45.1">Hewa to te'uki' hi rala Buku Tomoroli': Alata'ala mpajadi' manusia' to lomo' -na, to rahanga' Adam, pai' nawai' -i katuwua'.</s>
      <s id="b.1CO.15.45.2">Aga Kristus ma'ala rahanga' Adam to ka'omea-na.</s>
      <s id="b.1CO.15.45.3">Hi'a to mpowai' -ta katuwua' to lompe' duu' kahae-hae-na.</s>
     </seg>
     <seg type="verse" id="b.1CO.15.46">
      <s id="b.1CO.15.46.1">Alata'ala uma kaliliu mpobalii' woto-ta bona natao-ta mo'oha' hi suruga.</s>
      <s id="b.1CO.15.46.2">To lomo' -na nawai' -taka, woto-ta to natao mo'oha' hi dunia' toi.</s>
      <s id="b.1CO.15.46.3">Mpeno-damo pai' lako' nawai' -ta woto to natao mo'oha' hi suruga.</s>
     </seg>
     <seg type="verse" id="b.1CO.15.47">
      <s id="b.1CO.15.47.1">Manusia' to lomo' -na rapajadi' ngkai tana', pai' -i mo'oha' hi wongko dunia' toi.</s>
      <s id="b.1CO.15.47.2">Aga Kristus ma'ala rahanga' Adam karodua-na.</s>
      <s id="b.1CO.15.47.3">Hi'a, ngkai suruga-i-hana.</s>
     </seg>
     <seg type="verse" id="b.1CO.15.48">
      <s id="b.1CO.15.48.1">Hawe'ea tauna hi dunia', tuwu' hewa Adam, apa' muli-na omea-ta.</s>
      <s id="b.1CO.15.48.2">Aga hawe'ea to mosidai' hante Kristus mporata katuwua' to ngkai suruga, hewa katuwu' -na Kristus.</s>
     </seg>
     <seg type="verse" id="b.1CO.15.49">
      <s id="b.1CO.15.49.1">Tempo toi, katuwu' -ta hewa katuwu' -na Adam, apa' woto-ta woto to natao mo'oha' hi dunia' -pidi.</s>
      <s id="b.1CO.15.49.2">Mpeno-damo pai' lako' tuwu' -ta hewa Kristus, pai' nto'u toe mpai' woto-ta natao mo'oha' hi suruga.</s>
     </seg>
     <seg type="verse" id="b.1CO.15.50">
      <s id="b.1CO.15.50.1">Ompi' -ompi', patuju-ku hewa toi: woto-ta hi dunia' toi rapajadi' ngkai ihi pai' raa'; uma-ta mpai' ma'ala mo'oha' hi rala Kamagaua' Alata'ala to hi suruga hante woto-ta to hewa toi.</s>
      <s id="b.1CO.15.50.2">Uma-ta ma'ala mo'oha' hi suruga hante woto-ta to bisa mate toi, apa' uma-hana ria kamatea hi ria.</s>
     </seg>
     <seg type="verse" id="b.1CO.15.51">
      <s id="b.1CO.15.51.1">Jadi', bona ni'inca, ku'uli' -kokoi tudui' to ko'ia napopehuwu Alata'ala ngkai owi, aga napopehuwu-mitaka tempo toi.</s>
      <s id="b.1CO.15.51.2">Ane rata nculii' -ipi mpai' Pue' Yesus, ria-ta-pidi to ko'ia mate.</s>
      <s id="b.1CO.15.51.3">Aga hawe'ea-ta bate kana rabalii', lompe' to tuwu' -pidi lompe' to mate-ramo.</s>
     </seg>
     <seg type="verse" id="b.1CO.15.52">
      <s id="b.1CO.15.52.1">Tohe'e mpai' jadi' ncorobaa, rala-na hampinisi mata, nto'u karatuwui' -na sangkakala to ka'omea-na.</s>
      <s id="b.1CO.15.52.2">Apa' nto'u sangkakala toe ratuwui', tomate rapotuwu' nculii' hante katuwua' to uma ria kahudua-na, pai' kita' to tuwu' -pidi rabalii' wo'o-tamo-tawo.</s>
     </seg>
     <seg type="verse" id="b.1CO.15.54">
      <s id="b.1CO.15.54.1">Apa' woto-ta to bisa mate pai' jadi' pope tohe'i-e, kana rabalii' jadi' woto to uma ria kamatea-na pai' to uma jadi' pope.</s>
      <s id="b.1CO.15.54.2">Jadi', ane rabalii' mpu'u-damo woto-ta tohe'i-e, lako' ree-di mpai' kadupa' -na lolita to te'uki' hi rala Buku Tomoroli' owi to mpo'uli': Alata'ala mpodagi kamatea, uma-pi ria kamatea."</s>
     </seg>
     <seg type="verse" id="b.1CO.15.55">
      <s id="b.1CO.15.55.1">Alata'ala mpobahaka-ta mpai' ngkai hawe'ea to mpokeni kamatea, uma-pi mpai' ria kuasa-na kamatea hi kita'.</s>
     </seg>
     <seg type="verse" id="b.1CO.15.56">
      <s id="b.1CO.15.56.1">Manusia' kana mate sabana jeko'.</s>
      <s id="b.1CO.15.56.2">Pai' jeko' manusia' kana rahuku' apa' mpotiboki Atura Pue'.</s>
     </seg>
     <seg type="verse" id="b.1CO.15.57">
      <s id="b.1CO.15.57.1">Aga tarima kasi ta'uli' hi Alata'ala, apa' nabahaka-tamo ngkai hawe'ea toe we'i, pai' nawai' -ta pedagia, sabana petauntongoi' -na Yesus Kristus Pue' -ta.</s>
     </seg>
     <seg type="verse" id="b.1CO.15.58">
      <s id="b.1CO.15.58.1">Ngkai toe-mi ompi' -ompi' to kupe'ahi', pakaroho pepangala' -ni, neo' -koi mogego', baka' oa' -koi mpobago bago Pue', apa' ni'inca moto-hawo napa to nipobago-ki Pue' uma-hawo mpai' bayangi', bate ria hiwili-na.</s>
     </seg>
    </div>
    <div type="chapter" id="b.1CO.16">
     <seg type="verse" id="b.1CO.16.1">
      <s id="b.1CO.16.1.1">Kakaliliua-na ompi', mpotompo'wiwi-a doi to nirumpu bona mpotulungi ompi' hampepangalaa' -ta to mpe'ahii' tuwu' -ra hi tana' Yudea.</s>
      <s id="b.1CO.16.1.2">Kuperapi' bona nibabehi hewa to kuhawai' -raka to Kristen to hi tana' Galatia.</s>
     </seg>
     <seg type="verse" id="b.1CO.16.2">
      <s id="b.1CO.16.2.1">Butu eo Mingku, butu dua-ni mpatani' doi hi tomi-ni, hore-hore ntuku' pomporataa-ni.</s>
      <s id="b.1CO.16.2.2">Timamahi-koi doi tetu duu' -ku rata, bona neo' karata-ku-damo pai' lako' nirumpu.</s>
     </seg>
     <seg type="verse" id="b.1CO.16.3">
      <s id="b.1CO.16.3.1">Ane rata-apa mpai', nipelihi ba hangkuja dua doo-ni to nisarumaka, kuwai' -ra-damo sura kakamua-ra, pai' kuhubui-ra mpokeni doi pewai' -ni tetu hilou hi ngata Yerusalem.</s>
     </seg>
     <seg type="verse" id="b.1CO.16.4">
      <s id="b.1CO.16.4.1">Pai' ane lompe' ni'uli', hilou moto-a dohe-ra.</s>
     </seg>
     <seg type="verse" id="b.1CO.16.5">
      <s id="b.1CO.16.5.1">Kupencuai' moto-koi mpai' ane oti-a mpencuai' -ra to Makedonia, apa' doko' hilou hi ria-a ulu.</s>
     </seg>
     <seg type="verse" id="b.1CO.16.6">
      <s id="b.1CO.16.6.1">Konoa-ku bona mahae hala' -a mpai' dohe-ni, ba duu' -na timpaliu tempo lengi', bona ane timpaliu-damo tempo lengi' nipope'ongko' -ama mpokaliliu pomako' -ku ba hiapa kahiloua-ku.</s>
     </seg>
     <seg type="verse" id="b.1CO.16.7">
      <s id="b.1CO.16.7.1">Uma-a dota mpojolo-wadi mpencuai' -koi.</s>
      <s id="b.1CO.16.7.2">Ane napokono Pue', konoa-ku bona mahae hala' -a mpai' dohe-ni.</s>
     </seg>
     <seg type="verse" id="b.1CO.16.8">
      <s id="b.1CO.16.8.1">Aga tempo toi, hi rehe'i-a ulu hi ngata Efesus duu' rata eo bohe Pentakosta.</s>
     </seg>
     <seg type="verse" id="b.1CO.16.9">
      <s id="b.1CO.16.9.1">Apa' hi rehe'i wori' bago to mokalaua, nau' wori' wo'o to me'ewa.</s>
     </seg>
     <seg type="verse" id="b.1CO.16.10">
      <s id="b.1CO.16.10.1">Ane rata-ipi mpai' Timotius, kusarumaka nitarima lompe' -i-hawo, bona neo' -i koro' dohe-ni, apa' hibalia bago-kai to kipobago-ki Pue'.</s>
     </seg>
     <seg type="verse" id="b.1CO.16.11">
      <s id="b.1CO.16.11.1">Jadi', nee-neo' mpai' ria to uma mposaile' -i.</s>
      <s id="b.1CO.16.11.2">Pope'ongko' lompe' -i, bona rata nculii' -i mpai' hi rehe'i hante kalompe' -na, apa' rehe'i-a mpopea-i hante doo-doo-na.</s>
     </seg>
     <seg type="verse" id="b.1CO.16.12">
      <s id="b.1CO.16.12.1">Kakaliliua-na, ane ompi' -ta Apolos, wori' ngkani moto-mi ku'uli' -ki: "Ria-ra ompi' to neo' me'ongko' hilou hi Korintus.</s>
      <s id="b.1CO.16.12.2">Agina hilou wo'o-ko-kowo dohe-ra."</s>
      <s id="b.1CO.16.12.3">Aga ko'ia nahiloi nono-na tilou tempo toi.</s>
      <s id="b.1CO.16.12.4">Aga ane ria-pi loga-na, tilou moto-i mpai'.</s>
     </seg>
     <seg type="verse" id="b.1CO.16.13">
      <s id="b.1CO.16.13.1">Mo'inga' -inga' -koi, pakaroho pokore-ni!</s>
      <s id="b.1CO.16.13.2">Pakaroho-koi pai' bia' hi pepangala' -ni!</s>
     </seg>
     <seg type="verse" id="b.1CO.16.14">
      <s id="b.1CO.16.14.1">Hawe'ea to nibabehi, babehi hante ahi'.</s>
     </seg>
     <seg type="verse" id="b.1CO.16.15">
      <s id="b.1CO.16.15.1">Ompi' -ompi', tantu ni'inca moto-ra hira' Stefanus hantomia, kahira' -na toe-mi to lomo' -na jadi' to Kristen hi propinsi Akhaya, pai' -ra mpotonu katuwu' -ra hi Pue' doko' mpotulungi-koi to mpotuku' Pue'.</s>
      <s id="b.1CO.16.15.2">Jadi', kuperapi' mpu'u ompi'</s>
     </seg>
     <seg type="verse" id="b.1CO.16.16">
      <s id="b.1CO.16.16.1">bona nipengkorui mpu'u-ra, nte hawe'ea tauna to hampobagoa-ra hi rala pobago Pue'.</s>
     </seg>
     <seg type="verse" id="b.1CO.16.17">
      <s id="b.1CO.16.17.1">Goe' -a karata-ra Stefanus, Fortunatus pai' Akhaikus hi rehe'i.</s>
      <s id="b.1CO.16.17.2">Hewa hira' -mi posampei-ni tumai hi aku'.</s>
     </seg>
     <seg type="verse" id="b.1CO.16.18">
      <s id="b.1CO.16.18.1">Hira' toe-mi mporohoi nono-ku, hewa kararohoi-na wo'o-mi nono-ni.</s>
      <s id="b.1CO.16.18.2">Toe pai' kuperapi' bona nibila' tauna to hewa hira'.</s>
     </seg>
     <seg type="verse" id="b.1CO.16.19">
      <s id="b.1CO.16.19.1">Hawe'ea to Kristen to hi propinsi Asia mpakatu tabe-ra hi koi'.</s>
      <s id="b.1CO.16.19.2">Akwila pai' Priskila nte to Kristen to mogampara hi tomi-ra mpo'uli' wori' tabe hi rala Pue'.</s>
     </seg>
     <seg type="verse" id="b.1CO.16.20">
      <s id="b.1CO.16.20.1">Hawe'ea ompi' -ni hi rehe'i mpakatu tabe-ra hi koi'.</s>
      <s id="b.1CO.16.20.2">Mometabe-tabe-koi hante nono mpu'u ane hirua' -koi hi pogamparaa.</s>
     </seg>
     <seg type="verse" id="b.1CO.16.21">
      <s id="b.1CO.16.21.1">Bagia sura tohe'i aku' moto-mi to mpo'uki': wori' tabe ngkai aku' Paulus!</s>
     </seg>
     <seg type="verse" id="b.1CO.16.22">
      <s id="b.1CO.16.22.1">Tauna to uma mpoka'ahi' Pue' Yesus, kana natotowi-ra Alata'ala.</s>
      <s id="b.1CO.16.22.2">Maranata!</s>
      <s id="b.1CO.16.22.3">Tumai-moko Pue'!</s>
     </seg>
     <seg type="verse" id="b.1CO.16.23">
      <s id="b.1CO.16.23.1">Pue' Yesus mpogane' -koi!</s>
     </seg>
     <seg type="verse" id="b.1CO.16.24">
      <s id="b.1CO.16.24.1">Kupoka'ahi' -koi omea hi rala Kristus Yesus.</s>
      <s id="b.1CO.16.24.2">Hudu rei.</s>
     </seg>
    </div>
   </div>
   <div type="book" id="b.2CO">
    <div type="chapter" id="b.2CO.1">
     <seg type="verse" id="b.2CO.1.1">
      <s id="b.2CO.1.1.1">Sura toi ngkai aku' Paulus, to na'ongko' Alata'ala jadi' suro Kristus Yesus ntuku' konoa-na, pai' ngkai Timotius, ompi' hampepangalaa' -ta, kipakatu tilou hi koi' ompi' -ompi' to mepangala' -mi hi Alata'ala to hi ngata Korintus, duu' -na hi hawe'ea to Kristen to hi propinsi Akhaya.</s>
     </seg>
     <seg type="verse" id="b.2CO.1.2">
      <s id="b.2CO.1.2.1">Wori' tabe: mekakae-kai hi Alata'ala Tuama-ta pai' Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.2CO.1.3">
      <s id="b.2CO.1.3.1">Mai-tamo mpo'une' Alata'ala Tuama-na Pue' -ta Yesus Kristus!</s>
      <s id="b.2CO.1.3.2">Apa' Hi'a-mi Tuama-ta to bohe ahi' -na, Hi'a-mi Alata'ala to mporohoi oa' nono-ta.</s>
     </seg>
     <seg type="verse" id="b.2CO.1.4">
      <s id="b.2CO.1.4.1">Narohoi nono-kai hi rala butu nyala kasusaa' to mporumpa' -kai, bona hante karohoa to kitarima ngkai Hi'a toe, ma'ala wo'o-kai mporohoi nono doo to hi rala kasusaa' ba napa-napa.</s>
     </seg>
     <seg type="verse" id="b.2CO.1.5">
      <s id="b.2CO.1.5.1">Kaparia to narata-mi Kristus, wori' wo'o to kirata kai'.</s>
      <s id="b.2CO.1.5.2">Aga wori' wo'o-mi karohoa nono to kirata ngkai Kristus.</s>
     </seg>
     <seg type="verse" id="b.2CO.1.6">
      <s id="b.2CO.1.6.1">Ane mporata-kai kaparia, napo'ohea Alata'ala bona ma'ala-kai mporohoi nono-ni ompi', bona koi' mporata kalompea', apa' mporata kaparia wo'o-moko-koiwo hewa to kirata kai'.</s>
      <s id="b.2CO.1.6.2">Jadi', ane Alata'ala mporohoi nono-kai hi rala kaparia-kai, bate narohoi wo'o-koiwo nono-ni, bona ntaha-koi hi rala kaparia.</s>
     </seg>
     <seg type="verse" id="b.2CO.1.7">
      <s id="b.2CO.1.7.1">Toe pai' uma morara' nono-kai hi koi', ki'inca bate ntaha mpu'u-koi hi rala kaparia.</s>
      <s id="b.2CO.1.7.2">Apa' ki'inca kamporata-ni kaparia hibalia hante kai', pai' Alata'ala bate mporohoi nono-ni hibalia hante kai'.</s>
     </seg>
     <seg type="verse" id="b.2CO.1.8">
      <s id="b.2CO.1.8.1">Ompi' -ompi', bona ni'inca, gaga rahi kasusaa' to mporumpa' -kai wengi hi propinsi Asia.</s>
      <s id="b.2CO.1.8.2">Motomo lia kasusaa' toe, meliu ngkai pakulea' -kai, alaa-na mere' -mi nono-kai, ki'uli' olo' mpobira' -kai tuwu'.</s>
     </seg>
     <seg type="verse" id="b.2CO.1.9">
      <s id="b.2CO.1.9.1">Ki'uli': "Bate mate mpu'u-ta mpai' tohe'i-e."</s>
      <s id="b.2CO.1.9.2">Aga tohe'e majadi' bona neo' -kai ncarumaka karohoa-kai moto, ncarumaka Alata'ala-wadi-kai, apa' Hi'a-mi to mpotuwu' tomate.</s>
     </seg>
     <seg type="verse" id="b.2CO.1.10">
      <s id="b.2CO.1.10.1">Jadi', ompi' -ompi', nabahaka mpu'u-makai ngkai kasusaa' to gaga toe wengi, duu' -na uma-waka-kaiwo mate.</s>
      <s id="b.2CO.1.10.2">Pai' bate nabahaka wo'o-kai mpai' ngkai kasusaa' to majadi' tempo toi-e.</s>
      <s id="b.2CO.1.10.3">Pai' kisarumaka nabahaka-kai ngkai kasusaa' to majadi' hi eo-eo to rata.</s>
     </seg>
     <seg type="verse" id="b.2CO.1.11">
      <s id="b.2CO.1.11.1">Pai' koi' wo'o ompi' kana mpohorongko-kai hante posampaya-ni.</s>
      <s id="b.2CO.1.11.2">Apa' ane wori' tauna mposampayai-kai, Alata'ala bate mpogane' -kai, alaa-na wori' tauna mpo'uli' tarima kasi hi Alata'ala.</s>
     </seg>
     <seg type="verse" id="b.2CO.1.12">
      <s id="b.2CO.1.12.1">Bohe nono-kai ompi', apa' ki'inca kamoroli' mpontolumanu' -na nono-kai.</s>
      <s id="b.2CO.1.12.2">Monoa' po'ingku-kai hi hawe'ea tauna, peliu-liu-nami po'ingku-kai hi koi'.</s>
      <s id="b.2CO.1.12.3">Hawe'ea to kibabehi, uma ria to kiwunii', monoa' patuju-kai, bate ntuku' konoa Alata'ala.</s>
      <s id="b.2CO.1.12.4">Po'ingku-kai uma ntuku' kapantea manusia', mo'ingku-kai ntuku' petulungi-na Alata'ala hi kai'.</s>
     </seg>
     <seg type="verse" id="b.2CO.1.14">
      <s id="b.2CO.1.14.1">Napa to ki'uki' -kokoi, to monoto-na nibasa, ni'inca pai' nipaha-wadi.</s>
      <s id="b.2CO.1.14.2">Ria moto-mokoi hantongo' to mpopaha patuju-kai, aga ria wo'o-pidi to ko'ia mpopaha.</s>
      <s id="b.2CO.1.14.3">Jadi', kusarumaka koi' omea mpai' mpopaha patuju-kai, bona ane rata-ipi mpai' Pue' -ta Pue' Yesus, bohe nono-ni sabana kai', hewa kai' wo'o bohe nono-kai sabana koi'.</s>
     </seg>
     <seg type="verse" id="b.2CO.1.16">
      <s id="b.2CO.1.16.1">Jadi', apa' ku'uli' ni'inca mpu'u ihi' nono-kue, toe pai' ria patuju-ku wengi mpencuai' -koi rongkani, bona mporata wo'o-koi rasi' rongkani.</s>
      <s id="b.2CO.1.16.2">Patuju-ku wengi, ke tilou ncala' -a mpencuai' -koi hi pomako' -ku tumai hi Makedonia, pai' ane nculii' -apa mpai' ngkai rei, kupehanii wo'o-koi, bona nitulungi-a hi pomakoa' -ku hilou hi Yudea.</s>
     </seg>
     <seg type="verse" id="b.2CO.1.17">
      <s id="b.2CO.1.17.1">Aga mobali' -mi patuju-ku toe-e wengi.</s>
      <s id="b.2CO.1.17.2">Ha ni'uli' wae, uma monoa' tipa' -kue?</s>
      <s id="b.2CO.1.17.3">Ha ni'uli' kubabehi patuju-ku ntuku' kadota-ku moto, hangkani mpo'uli' "Io'," hampegoli mpo'uli' -a "Uma"?</s>
     </seg>
     <seg type="verse" id="b.2CO.1.18">
      <s id="b.2CO.1.18.1">Uma-e' waetu ompi'!</s>
      <s id="b.2CO.1.18.2">Hewa janci Alata'ala hi kita' monoa', wae wo'o lolita-kai hi koi' ompi' monoa'.</s>
      <s id="b.2CO.1.18.3">Uma ki'uli' hangkani "Io'" hangkani "Uma."</s>
     </seg>
     <seg type="verse" id="b.2CO.1.19">
      <s id="b.2CO.1.19.1">Apa' kai' Silas pai' Timotius, kiparata-kokoi kareba ngkai Yesus Kristus, Ana' Alata'ala.</s>
      <s id="b.2CO.1.19.2">Pai' Yesus Kristus toei, uma mobali' -bali' patuju-na hi kita', hangkani mpo'uli' "Io'" hangkani "Uma."</s>
      <s id="b.2CO.1.19.3">Bate monoa' patuju-na hi kita'.</s>
     </seg>
     <seg type="verse" id="b.2CO.1.20">
      <s id="b.2CO.1.20.1">Apa' uma mowo kawori' janci-na Alata'ala hi kita', pai' hawe'ea janci-na toe bate madupa' omea sabana posidaia' -ta hante Yesus Kristus.</s>
      <s id="b.2CO.1.20.2">Toe pai' ane mpo'une' -ta Alata'ala, ta'uli' -mi: "Amin!</s>
      <s id="b.2CO.1.20.3">Bate wae mpu'u!" apa' bate madupa' mpu'u janci Alata'ala hi kita' sabana Yesus Kristus.</s>
     </seg>
     <seg type="verse" id="b.2CO.1.21">
      <s id="b.2CO.1.21.1">Alata'ala moto-mi to mporohoi-ta omea, lompe' kai' lompe' koi' ompi', bona mosidai' -ta hante Kristus.</s>
      <s id="b.2CO.1.21.2">Tungkai' napelihi-tamo jadi' bagia-na,</s>
     </seg>
     <seg type="verse" id="b.2CO.1.22">
      <s id="b.2CO.1.22.1">pai' nawai' -ta Inoha' Tomoroli' hewa pompetonoi-na kakita' -nami bagia-na.</s>
      <s id="b.2CO.1.22.2">Inoha' Tomoroli' toei hewa saa' Alata'ala hi rala nono-ta, to mporohoi pojanci-na hi kita', bona monoa' hi kita' kanawai' -ta hawe'ea to najanci-mitaka hi eo mpeno-na.</s>
     </seg>
     <seg type="verse" id="b.2CO.1.23">
      <s id="b.2CO.1.23.1">Ompi' -ompi', uma-a boa', Alata'ala sabi' -ku.</s>
      <s id="b.2CO.1.23.2">Na'inca ihi' nono-ku, ka'uma-ku oko tilou hi Korintus wengi apa' uma-a dota karapo' rahi mpoparesai' -koi.</s>
     </seg>
     <seg type="verse" id="b.2CO.1.24">
      <s id="b.2CO.1.24.1">Uma-kai dota mpohawai' ntarurua' -koi, apa' moroho ami' -mi pepangala' -ni hi Kristus.</s>
      <s id="b.2CO.1.24.2">Patuju-kai doko' mobago-kai hangkaa-ngkania hante koi', bona goe' -koi.</s>
     </seg>
    </div>
    <div type="chapter" id="b.2CO.2">
     <seg type="verse" id="b.2CO.2.1">
      <s id="b.2CO.2.1.1">Jadi', ku'uli' agina neo' -a ulu tilou mpencuai' -koi, apa' uma-a dota mpakasusa' tena nono-ni, hewa to jadi' nto'u pencua' -ku to ri'ulu-e wengi.</s>
     </seg>
     <seg type="verse" id="b.2CO.2.2">
      <s id="b.2CO.2.2.1">Apa' ane kupakasusa' nono-ni, hema lau-damo mpai' to mpotanta'u-a?</s>
      <s id="b.2CO.2.2.2">Uma mpai' hema, apa' koi' to kupakasusa' nono-nie, koi' lau-di to ma'ala mpotanta'u-a.</s>
     </seg>
     <seg type="verse" id="b.2CO.2.3">
      <s id="b.2CO.2.3.1">Toe-mile patuju-ku mpo'uki' sura toe-e wengi, bona ane rata mpu'u-a mpai', uma-pi nipakasusa' nono-ku.</s>
      <s id="b.2CO.2.3.2">Apa' kakoo-kono-na, koi' -dile to kana mpakagoe' nono-kue.</s>
      <s id="b.2CO.2.3.3">Pai' monoto hi aku', ane goe' -a, koi' wo'o mpai' goe'.</s>
     </seg>
     <seg type="verse" id="b.2CO.2.4">
      <s id="b.2CO.2.4.1">Nto'u-ku mpo'uki' sura toe wengi, susa' nono-ku, hewa motomo lia ku'epe, duu' -na tudo' ue mata-ku.</s>
      <s id="b.2CO.2.4.2">Bela patuju-ku mpo'uki' sura toe bona mpakasusa' nono-ni.</s>
      <s id="b.2CO.2.4.3">Ku'uki' sura toe bona ni'inca beiwa kabohe ahi' -ku hi koi'.</s>
     </seg>
     <seg type="verse" id="b.2CO.2.5">
      <s id="b.2CO.2.5.1">Jadi' ane ni'anu, masala' mpu'u-i wengi, tapi' uma muntu' aku' -wadi to napedahi nono-ku.</s>
      <s id="b.2CO.2.5.2">Koi' wo'o napedahi nono-ni omea.</s>
      <s id="b.2CO.2.5.3">Aga, bona neo' wa karapo' rahi lolita-ku, agina ku'uli' ria-koi hantongo' to napedahi nono-ni.</s>
     </seg>
     <seg type="verse" id="b.2CO.2.6">
      <s id="b.2CO.2.6.1">Kaworia' -ni hi Korintus, nihuku' -imi-hawo.</s>
      <s id="b.2CO.2.6.2">Jadi', ku'uli' -kokoi, hono' -mi-hawo pehuku' -ni tetu-e.</s>
     </seg>
     <seg type="verse" id="b.2CO.2.7">
      <s id="b.2CO.2.7.1">Ni'ampungi pai' nitanta'u-imi-hawo.</s>
      <s id="b.2CO.2.7.2">Nee-neo' mpai' susa' rahi na'epe, alaa-na mere' -mi nono-na.</s>
     </seg>
     <seg type="verse" id="b.2CO.2.8">
      <s id="b.2CO.2.8.1">Toe pai' kuperapi' bona nipopohiloi-i-hawo ahi' -ni.</s>
     </seg>
     <seg type="verse" id="b.2CO.2.9">
      <s id="b.2CO.2.9.1">Hi rala sura-ku to ri'ulu wengi, kuhubui-koi mpohuku' -i.</s>
      <s id="b.2CO.2.9.2">Patuju-ku mpo'uki' sura toe, bona kuponciloi-kokoi ba nituku' wa hawe'ea hawa' -ku ba uma.</s>
      <s id="b.2CO.2.9.3">Pai' nituku' mpu'u-mi hawa' -ku toe-e wengi.</s>
     </seg>
     <seg type="verse" id="b.2CO.2.10">
      <s id="b.2CO.2.10.1">Aga hewa toe lau, ku'uli' agina neo' -ipi nihuku' oa'.</s>
      <s id="b.2CO.2.10.2">Ane ni'ampungi-imi-hawo, aku' wo'o mpo'ampungi-i.</s>
      <s id="b.2CO.2.10.3">Ane ria mpu'u sala' -na hi aku', ku'ampungi-i-kuna.</s>
      <s id="b.2CO.2.10.4">Kristus mpo'inca ihi' nono-ku!</s>
      <s id="b.2CO.2.10.5">Apa' konoa-ku bona hintuwu' -koi.</s>
     </seg>
     <seg type="verse" id="b.2CO.2.11">
      <s id="b.2CO.2.11.1">Toe pai' ku'uli' agina ta'ampungi-i-hawo, bona neo' mpai' napoka'alai Magau' Anudaa' mposori-ta.</s>
      <s id="b.2CO.2.11.2">Apa' ta'inca moto-mi akala-na.</s>
     </seg>
     <seg type="verse" id="b.2CO.2.12">
      <s id="b.2CO.2.12.1">Kakaliliua-na ompi', pe'ongko' -ku wengi ngkai ngata Efesus, hilou-a mpokeni Kareba Kristus hi ngata Troas.</s>
      <s id="b.2CO.2.12.2">Karata-ku hi Troas, Pue' mpobea ohea-ku bona mobago-a hi ria.</s>
     </seg>
     <seg type="verse" id="b.2CO.2.13">
      <s id="b.2CO.2.13.1">Aga nau' wae, uma oa' rodo nono-ku, apa' ko'ia ku'epei kareba to nakeni Titus ngkai koi' -e ompi'.</s>
      <s id="b.2CO.2.13.2">Toe pai' mpalakana-ama hi ompi' -ompi' to hi ria, pai' kaliliu-ama tumai hi Makedonia toi-e.</s>
     </seg>
     <seg type="verse" id="b.2CO.2.14">
      <s id="b.2CO.2.14.1">Aga mpo'uli' -a tarima kasi hi Alata'ala, apa' ngkai posidaia' -ta hante Kristus natete' oa' -ta dohe-na pai' nawai' -tamo pedagia.</s>
      <s id="b.2CO.2.14.2">Batua-na, hiapa kahiloua-kai, kipalele Kareba Lompe' bona hawe'ea tauna mpo'epe pai' mpo'inca Alata'ala.</s>
     </seg>
     <seg type="verse" id="b.2CO.2.16">
      <s id="b.2CO.2.16.1">Hi poncilo-na Alata'ala, kai' hewa dupa' to ratunu, to ra'enga' hawe'ea tauna.</s>
      <s id="b.2CO.2.16.2">Apa' kai' -mi to nasuro mpopalele Kareba Kristus hi hawe'ea tauna.</s>
      <s id="b.2CO.2.16.3">Hi tauna to mpopangala' Kareba Lompe', kai' hewa anu mohonga, apa' ki'uli' -raka kareba to mpowai' -ra katuwua' to lompe' duu' kahae-hae-na.</s>
      <s id="b.2CO.2.16.4">Aga hi tauna to mposapuaka Kareba Lompe', kai' hewa anu mohoa, apa' ki'uli' -raka kanahuku' -ra mpai' Alata'ala hi rala naraka.</s>
      <s id="b.2CO.2.16.5">Hema mpai' to mpakule' mpobago bago toe?</s>
      <s id="b.2CO.2.16.6">Hante pakulea' -ta moto, uma ami' hema.</s>
     </seg>
     <seg type="verse" id="b.2CO.2.17">
      <s id="b.2CO.2.17.1">Aga uma wo'o-kai hewa tauna hantongo' to doko' mponcawa babalua' -ra Lolita Alata'ala.</s>
      <s id="b.2CO.2.17.2">Moroli' patuju-kai, makono lolita-kai, apa' Alata'ala-mi to mpohubui-kai ngkeni Kareba Kristus, pai' Hi'a wo'o to mpotiroi-kai.</s>
     </seg>
    </div>
    <div type="chapter" id="b.2CO.3">
     <seg type="verse" id="b.2CO.3.1">
      <s id="b.2CO.3.1.1">Aga neo' ni'uli' wae, mpope'une' wo'o-makai toi-e!</s>
      <s id="b.2CO.3.1.2">Uma-kai hewa guru agama to hantongo' tetura lou.</s>
      <s id="b.2CO.3.1.3">Karata-ra hi ngata-ni, mpopehuwu-ra sura pe'une' ngkai doo bona nitarima-ra.</s>
      <s id="b.2CO.3.1.4">Pai' ane me'ongko' -rapa ngkai ngata-ni, merapi' wo'o-ramo sura pe'une' ngkai koi'.</s>
      <s id="b.2CO.3.1.5">Kai' uma mingki' mporata sura to hewa tetu.</s>
     </seg>
     <seg type="verse" id="b.2CO.3.2">
      <s id="b.2CO.3.2.1">Koi' moto-mile sura pe'une' kakamua-kaie.</s>
      <s id="b.2CO.3.2.2">Koi' hewa sura to te'uki' rala nono-kai, apa' kipoka'ahi' -koi.</s>
      <s id="b.2CO.3.2.3">Hiapa pomakoa' -kai, kitutura hi hawe'ea tauna kanitarima-na Kareba Lompe' to kikeni.</s>
     </seg>
     <seg type="verse" id="b.2CO.3.3">
      <s id="b.2CO.3.3.1">Pai' meliu ngkai toe, ngkai po'ingku-ni ompi', monoto-mi hi hawe'ea tauna wua' pobago-kai mpokeni lolita Kristus hi koi'.</s>
      <s id="b.2CO.3.3.2">Ma'ala-mi ta'uli', koi' hewa sura to na'uki' Kristus.</s>
      <s id="b.2CO.3.3.3">Napa to na'uki' hi rala nono-ni toe meliu kalompe' -na ngkai sura to te'uki' hante tinta ba to te'uki' hi watu po'ukia', hewa Atura Musa to te'uki' owi hi watu po'ukia'.</s>
      <s id="b.2CO.3.3.4">Apa' Kristus mpo'uki' lolita-na hi rala nono-ni hante baraka' Inoha' Alata'ala to Tuwu'.</s>
     </seg>
     <seg type="verse" id="b.2CO.3.4">
      <s id="b.2CO.3.4.1">Pai' daho' -kai mpotompo'wiwi woto-kai moto hewa toe-e, apa' mposarumaka Alata'ala-kai, pai' Kristus to mpopelihi-kai jadi' topobago-na.</s>
     </seg>
     <seg type="verse" id="b.2CO.3.5">
      <s id="b.2CO.3.5.1">Uma ki'uli' wae, kipakule' moto ngkamu bago toi.</s>
      <s id="b.2CO.3.5.2">Uma ngkai pakulea' -kai moto, Alata'ala-hana to mpowai' -kai pakulea'.</s>
     </seg>
     <seg type="verse" id="b.2CO.3.6">
      <s id="b.2CO.3.6.1">Nawai' -kai pakulea' jadi' topobago-na to mpokeni Pojanci-na to bo'u hi manusia'.</s>
      <s id="b.2CO.3.6.2">Pojanci-na to bo'u toe, bela atura-atura to te'uki' -wadi.</s>
      <s id="b.2CO.3.6.3">Pojanci-na to bo'u toe, kanawai' -ta katuwua' to bo'u ngkai Inoha' Tomoroli'.</s>
      <s id="b.2CO.3.6.4">Apa' ane doko' jadi' monoa' -ta hi poncilo Alata'ala hi kampotuku' -ta atura to te'uki' -wadi, bate mporata-ta kamatea.</s>
      <s id="b.2CO.3.6.5">Tapi' ane mpotuku' -ta Alata'ala ngkai baraka' Inoha' Tomoroli', mporata-ta katuwua' to lompe' duu' kahae-hae-na.</s>
     </seg>
     <seg type="verse" id="b.2CO.3.7">
      <s id="b.2CO.3.7.1">Owi Pue' Ala mpo'uki' Atura-na hi watu po'ukia', pai' nawai' -ki nabi Musa.</s>
      <s id="b.2CO.3.7.2">Nto'u toe, to Yahudi uma radadahi mponaa lio-na Musa, apa' lio-na mehini hante kabaraka' -na Alata'ala.</s>
      <s id="b.2CO.3.7.3">Tapi' pehini to hi lio-na Musa toe hampai' -wadi, pai' mo'uncu moto duu' -na ora.</s>
      <s id="b.2CO.3.7.4">Atura Pue' to te'uki' hi watu toe mpokeni kamatea hi manusia', apa' uma takulei' mpotuku'.</s>
      <s id="b.2CO.3.7.5">Aga nau' wae, bohe moto wo'o kabaraka' -na Alata'ala to rahilo to Yahudi hi lio-na Musa nto'u toe.</s>
      <s id="b.2CO.3.7.6">Jadi', ane hewa toe kabaraka' -na atura to mpokeni kamatea,</s>
     </seg>
     <seg type="verse" id="b.2CO.3.8">
      <s id="b.2CO.3.8.1">peliu-liu-nami kabaraka' -na Pojanci Alata'ala to bo'u, to mpowai' -ta Inoha' Tomoroli' hi rala nono-ta.</s>
     </seg>
     <seg type="verse" id="b.2CO.3.9">
      <s id="b.2CO.3.9.1">To Yahudi owi jadi' masala' hi poncilo Alata'ala apa' ratiboki Atura-na.</s>
      <s id="b.2CO.3.9.2">Aga nau' wae, uma mowo kabaraka' -na Alata'ala to rahilo to Yahudi nto'u toe.</s>
      <s id="b.2CO.3.9.3">Jadi', hangkedi' kabaraka' -na Pojanci Alata'ala to bo'u, apa' Pojanci-na toe mpomonoa' -ta hi poncilo-na.</s>
     </seg>
     <seg type="verse" id="b.2CO.3.10">
      <s id="b.2CO.3.10.1">Bohe moto kabaraka' -na Pojanci to ri'ulu.</s>
      <s id="b.2CO.3.10.2">Tapi' ane tapopohibalia baraka' toe hante baraka' Pojanci to bo'u, ma'ala ta'uli': to ri'ulu uma-pi ria kabaraka' -na.</s>
     </seg>
     <seg type="verse" id="b.2CO.3.11">
      <s id="b.2CO.3.11.1">Apa' ane mobaraka' Pojanci to ri'ulu to hampai' -wadi, meliu-liu kabaraka' -na Pojanci to bo'u to tida duu' kahae-hae-na.</s>
     </seg>
     <seg type="verse" id="b.2CO.3.12">
      <s id="b.2CO.3.12.1">Jadi', apa' bohe poncarumakaa-kai hi Pojanci Alata'ala to bo'u-e, daho' -kai mpopalele Kareba Lompe' hante kanoto-noto-na.</s>
     </seg>
     <seg type="verse" id="b.2CO.3.13">
      <s id="b.2CO.3.13.1">Uma ria to kiwunii'.</s>
      <s id="b.2CO.3.13.2">Uma-kai hewa nabi Musa owi, to mpowuni lio-na hante karamua-na.</s>
      <s id="b.2CO.3.13.3">Nakaramuai lio-na bona to Yahudi uma mpohiloi pehini-na to mo'uncu moto duu' -na ora.</s>
     </seg>
     <seg type="verse" id="b.2CO.3.14">
      <s id="b.2CO.3.14.1">Pai' to Yahudi toera-rawo, tebohotii wo'o-rawo pekiri-ra, uma rapaha patuju-na Atura Pue'.</s>
      <s id="b.2CO.3.14.2">Duu' rata tempo toi, ane mpobasa-ra sura Pojanci to mahae, ma'ala ta'uli': ria oa' -pidi karamua to mpoputu' pekiri-ra.</s>
      <s id="b.2CO.3.14.3">Sampale ane mepangala' -ra hi Kristus, pai' monoto-di nono-ra.</s>
     </seg>
     <seg type="verse" id="b.2CO.3.15">
      <s id="b.2CO.3.15.1">Duu' rata tempo toi, ane mpobasa-ra sura to na'uki' nabi Musa, ma'ala ta'uli' teputu' oa' -pidi nono-ra hante karamua.</s>
     </seg>
     <seg type="verse" id="b.2CO.3.16">
      <s id="b.2CO.3.16.1">Aga ane mobali' -mi nono-ra pai' -ra mepangala' -mi hi Pue', karamua toe telali moto-mi ngkai nono-ra.</s>
     </seg>
     <seg type="verse" id="b.2CO.3.17">
      <s id="b.2CO.3.17.1">Apa' Pue', Hi'a-mi Inoha' Tomoroli'.</s>
      <s id="b.2CO.3.17.2">Pai' ane Inoha' Pue' mo'oha' hi rala nono-ta, tebahaka-tamo ngkai hawe'ea to mpogaa' -ta ngkai Pue'.</s>
     </seg>
     <seg type="verse" id="b.2CO.3.18">
      <s id="b.2CO.3.18.1">Jadi', hawe'ea-ta to mepangala' hi Pue', uma-pi ria karamua to mpoputu' nono-ta.</s>
      <s id="b.2CO.3.18.2">Ta'inca kabaraka' -na Pue', pai' baraka' -na toe mpobalii' ncuu-mi nono-ta.</s>
      <s id="b.2CO.3.18.3">Kahaa-haea, katedoo-donihia baraka' Pue' hi rala tuwu' -ta duu' -na hibalia hante Hi'a-tamo.</s>
      <s id="b.2CO.3.18.4">Inoha' Pue' moto-mi to mpobago bago toe hi rala nono-ta.</s>
     </seg>
    </div>
    <div type="chapter" id="b.2CO.4">
     <seg type="verse" id="b.2CO.4.1">
      <s id="b.2CO.4.1.1">Alata'ala mpo'ongko' -kai jadi' topobago-na, kipakule' mpokamu bago toi sabana petulungi-na hi kai'.</s>
      <s id="b.2CO.4.1.2">Toe pai' uma mere' nono-kai.</s>
     </seg>
     <seg type="verse" id="b.2CO.4.2">
      <s id="b.2CO.4.2.1">Kitadi-mi hawe'ea gau' to me'eai', uma ria to kiwunii', uma-kai mpobagiu doo, uma-kai mpohala'weo Lolita Alata'ala.</s>
      <s id="b.2CO.4.2.2">Mpoparata-kai napa to makono hante kalonto' -lonto' -na, bona hawe'ea tauna mpangaku' kamakono-na kareba to kikeni.</s>
      <s id="b.2CO.4.2.3">Alata'ala mpotiroi-kai!</s>
     </seg>
     <seg type="verse" id="b.2CO.4.3">
      <s id="b.2CO.4.3.1">Ria moto tauna to uma mpangalai' Kareba Lompe' to kikeni.</s>
      <s id="b.2CO.4.3.2">Tauna to mpotoa' naraka, hira' toe-mi to uma mpangalai' -e.</s>
      <s id="b.2CO.4.3.3">Ma'ala-mi ta'uli', ria to mpoputu' nono-ra alaa-na uma-ra dota mpangala' Kareba Lompe'.</s>
     </seg>
     <seg type="verse" id="b.2CO.4.4">
      <s id="b.2CO.4.4.1">Noto anudaa' to mpokuasai dunia' toi mpohilingai' -ra, bona neo' -ra mpangalai' Kareba Lompe'.</s>
      <s id="b.2CO.4.4.2">Baja ngkai Kareba Lompe' uma mpobajahi nono-ra.</s>
      <s id="b.2CO.4.4.3">Jadi', uma oa' ra'incai kabohe tuwu' -na Kristus, to hibalia tuwu' -na hante Alata'ala.</s>
     </seg>
     <seg type="verse" id="b.2CO.4.5">
      <s id="b.2CO.4.5.1">Uma-kai mpopalele hanga' -kai moto.</s>
      <s id="b.2CO.4.5.2">To kipalele-hanale, kareba to mpo'uli' Yesus Kristus Kahi'a-na Pue'.</s>
      <s id="b.2CO.4.5.3">Pai' kai' -kaiwo, batua-nikai, ntuku' hawa' -na Yesus.</s>
     </seg>
     <seg type="verse" id="b.2CO.4.6">
      <s id="b.2CO.4.6.1">Apa' nto'u Alata'ala mpopajadi' langi' pai' dunia', na'uli' hewa toi: "Ngkai kabengia-na mehupa' baja!"</s>
      <s id="b.2CO.4.6.2">Pai' Alata'ala toe wo'o-mi to mpobajahi nono-ta, bona ta'inca kabohe tuwu' -na.</s>
      <s id="b.2CO.4.6.3">Hewa to Yahudi owi mpohilo pehini-na Alata'ala hi lio-na Musa, wae wo'o ta'inca kabohe tuwu' -na Alata'ala ane ta'inca-imi Yesus Kristus.</s>
     </seg>
     <seg type="verse" id="b.2CO.4.7">
      <s id="b.2CO.4.7.1">Bohe mpu'u baraka' to mobago hi rala katuwu' -kai, apa' Alata'ala mposarumaka-kai mpokeni baja-na toe.</s>
      <s id="b.2CO.4.7.2">Hiaa' kai', manusia' -wadi-ka-kaiwo.</s>
      <s id="b.2CO.4.7.3">Kai' hewa kura tana' -wadi, aga nau' wae, to ihia' rewa to masuli' lia oli-na.</s>
      <s id="b.2CO.4.7.4">Ngkai toe-mi, monoto hi hawe'ea tauna baraka' to ria hi kai', baraka' to ngkai Alata'ala, bela baraka' -kai moto.</s>
     </seg>
     <seg type="verse" id="b.2CO.4.8">
      <s id="b.2CO.4.8.1">Ngki'ii ngka'ana narumpa' -kai kaparia, aga uma-kai te'upi'.</s>
      <s id="b.2CO.4.8.2">Pontu-na tuhu-mi nono-kai, aga uma mere' nono-kai.</s>
     </seg>
     <seg type="verse" id="b.2CO.4.9">
      <s id="b.2CO.4.9.1">Rasesa' -kai, aga Pue' uma mpopalahii-kai.</s>
      <s id="b.2CO.4.9.2">Rapao' -kai alaa-kai padungka-dungka, aga uma-kai mate.</s>
     </seg>
     <seg type="verse" id="b.2CO.4.10">
      <s id="b.2CO.4.10.1">Hiapa pomakoa' -kai, mponyanyo kamatea ncuu-kai hibalia hante Pue' Yesus.</s>
      <s id="b.2CO.4.10.2">Toe majadi' bona monoto hi hawe'ea tauna katuwu' -na Yesus hi rala nono-kai.</s>
     </seg>
     <seg type="verse" id="b.2CO.4.11">
      <s id="b.2CO.4.11.1">Batua-na: bula-kai tuwu' -pidi hi dunia' toi, ria oa' tauna to doko' mpopatehi-kai apa' mpotuku' Pue' Yesus.</s>
      <s id="b.2CO.4.11.2">Toe majadi' bona monoto hi hawe'ea tauna katuwu' -na nculii' -mi Pue' Yesus, apa' rahilo baraka' -na hi rala woto-kai to lente toi.</s>
     </seg>
     <seg type="verse" id="b.2CO.4.12">
      <s id="b.2CO.4.12.1">Jadi', mponyanyo kamatea ncuu-kai.</s>
      <s id="b.2CO.4.12.2">Aga uma kitapari, apa' ngkai pobago-kai toe, koi' mporata katuwua' to lompe' duu' kahae-hae-na.</s>
     </seg>
     <seg type="verse" id="b.2CO.4.13">
      <s id="b.2CO.4.13.1">Hi rala Buku Tomoroli', te'uki' hewa toi: "Ngkai pepangala' -ku, pai' daho' -a mololita."</s>
      <s id="b.2CO.4.13.2">Bate hewa toe wo'o-maka-kaiwo.</s>
      <s id="b.2CO.4.13.3">Mepangala' -kai hi Pue' Ala, toe pai' daho' -kai mololita.</s>
     </seg>
     <seg type="verse" id="b.2CO.4.14">
      <s id="b.2CO.4.14.1">Alata'ala mpotuwu' nculii' Pue' Yesus.</s>
      <s id="b.2CO.4.14.2">Toe pai' ki'inca bate rata mpai' tempo-na napotuwu' nculii' wo'o-kai kai' dohe Pue' Yesus, pai' narumpu-kai hi nyanyoa-na, hangkaa-ngkania hante koi'.</s>
     </seg>
     <seg type="verse" id="b.2CO.4.15">
      <s id="b.2CO.4.15.1">Hawe'ea kasusaa' to kikolo, kikolo bona koi' mporata kalompea'.</s>
      <s id="b.2CO.4.15.2">Apa' ane kawoo-woria' tauna mpo'epe Kareba Lompe' pai' Alata'ala mpohore-ra ngkai huku' jeko' -ra sabana kabula rala-na, kawoo-woria' wo'o to mpo'uli' tarima kasi hi Alata'ala, alaa-na hanga' -na rapomobohe.</s>
     </seg>
     <seg type="verse" id="b.2CO.4.16">
      <s id="b.2CO.4.16.1">Jadi', toe pai' ku'uli' we'i, uma mere' nono-kai.</s>
      <s id="b.2CO.4.16.2">Nau' woto-kai toi ka'uu-uncua roho-na, aga nono-kai rabo'ui ncuu butu eo-na.</s>
     </seg>
     <seg type="verse" id="b.2CO.4.17">
      <s id="b.2CO.4.17.1">Kasusaa' to tarata tempo toi, monangko' pai' hampai' -wadi.</s>
      <s id="b.2CO.4.17.2">Pai' ngkai katida-ta hi rala kasusaa' toi, mporata-ta mpai' kabohe tuwu' to tida duu' kahae-hae-na.</s>
      <s id="b.2CO.4.17.3">Kasusaa' to tarata tempo toi, hangkedi' siu' -wadi ane tapopohibalia hante kabohe tuwu' to tarata hi eo mpeno.</s>
     </seg>
     <seg type="verse" id="b.2CO.4.18">
      <s id="b.2CO.4.18.1">Jadi', uma-ta mpenonoi napa to kahiloa.</s>
      <s id="b.2CO.4.18.2">To tapenonoi-le, to ko'ia kahiloa.</s>
      <s id="b.2CO.4.18.3">Apa' to kahiloa, hampai' -wadi.</s>
      <s id="b.2CO.4.18.4">To ko'ia kahiloa tida duu' kahae-hae-na.</s>
     </seg>
    </div>
    <div type="chapter" id="b.2CO.5">
     <seg type="verse" id="b.2CO.5.1">
      <s id="b.2CO.5.1.1">Woto-ta hi dunia' toi hewa tomi to tapo'ohai' hampai' -wadi.</s>
      <s id="b.2CO.5.1.2">Pai' ta'inca moto, ane tomi-ta toi rakero (batua-na, ane mate-ta), Alata'ala mporodo-taka hameha' tomi hi suruga, to uma rababehi manusia' pai' to tida duu' kahae-hae-na (batua-na, woto-ta to bo'u).</s>
     </seg>
     <seg type="verse" id="b.2CO.5.2">
      <s id="b.2CO.5.2.1">Bula-ta tuwu' -pidi hi dunia' toi, ntodohaka-ta pai' mpokahina-ta woto-ta to bo'u hi suruga.</s>
     </seg>
     <seg type="verse" id="b.2CO.5.3">
      <s id="b.2CO.5.3.1">Kakono-na, uma-ta dota mate pai' mpalahii woto-ta toi-e.</s>
      <s id="b.2CO.5.3.2">Konoa-ta bona tasampei woto-ta toi hante woto-ta to bo'u toe mpai'.</s>
     </seg>
     <seg type="verse" id="b.2CO.5.4">
      <s id="b.2CO.5.4.1">Apa' bula-ta tuwu' -pidi hi dunia' toi, ntodohaka-ta apa' motomo kinolo-ta.</s>
      <s id="b.2CO.5.4.2">Aga neo' ta'uli' wae, doko' mate-ta bona mpalahii woto-ta toi.</s>
      <s id="b.2CO.5.4.3">Konoa-tale, bona neo' -ta mate, tapi' bona woto-ta toi kaliliu tesampei hante woto to tuwu' duu' kahae-hae-na.</s>
     </seg>
     <seg type="verse" id="b.2CO.5.5">
      <s id="b.2CO.5.5.1">Alata'ala moto-mi to mporodo-taka hawe'ea toe, pai' nawai' -ta Inoha' Tomoroli' hewa tanda kanawai' -ta wo'o mpai' woto to bo'u hi suruga.</s>
     </seg>
     <seg type="verse" id="b.2CO.5.6">
      <s id="b.2CO.5.6.1">Toe-mi pai' moroho oa' nono-kai.</s>
      <s id="b.2CO.5.6.2">Ta'inca moto, woto-ta toi hewa tomi to tapo'ohai' hi dunia' toi.</s>
      <s id="b.2CO.5.6.3">Jadi', bula-ta tuwu' -pidi hi dunia' toi, molaa-ta ngkai Pue',</s>
     </seg>
     <seg type="verse" id="b.2CO.5.7">
      <s id="b.2CO.5.7.1">apa' bula-ta tuwu' hi dunia' toi-pidi, tatuku' -i Pue' ngkai pepangala' -ta, uma-hawo ngkai katahilo-na.</s>
     </seg>
     <seg type="verse" id="b.2CO.5.8">
      <s id="b.2CO.5.8.1">Jadi', moroho oa' nono-ta.</s>
      <s id="b.2CO.5.8.2">Nau' ba mate mpu'u-ta, taporasi' lau-mi apa' ane mogaa' -ta ngkai woto-ta toi, dohe Pue' -tamo.</s>
     </seg>
     <seg type="verse" id="b.2CO.5.9">
      <s id="b.2CO.5.9.1">Uma ta'incai ba narata-ta mpai' Pue' bula-ta tuwu' -pidi ba mpolia' mate-tamo.</s>
      <s id="b.2CO.5.9.2">Aga nau' ba beiwa, tahuduwukui oa' mpobabehi napa to mpakagoe' nono-na.</s>
     </seg>
     <seg type="verse" id="b.2CO.5.10">
      <s id="b.2CO.5.10.1">Apa' bate rata mpai' tempo-na, kita' omea kana mponyanyo Kristus bona nawile pobago-ta, pai' butu dua-ta mporata hiwili pobago-ta to tababehi bula-ta hi dunia' toi-pidi, ba lompe' ba dada'a-di.</s>
     </seg>
     <seg type="verse" id="b.2CO.5.11">
      <s id="b.2CO.5.11.1">Jadi', koro' -makai mpobabehi napa-napa to uma napokonoi Pue', apa' ki'inca kanawile-ta omea mpai'.</s>
      <s id="b.2CO.5.11.2">Toe pai' kihuduwukui mpokeni tauna mepangala' hi Pue' Yesus.</s>
      <s id="b.2CO.5.11.3">Alata'ala mpo'inca ihi' nono-kai.</s>
      <s id="b.2CO.5.11.4">Pai' kusarumaka ompi', uma-pi ria-koi to morara' nono-ni hi kai', kusarumaka bona koi' omea mpai' mpo'inca ihi' nono-kai.</s>
     </seg>
     <seg type="verse" id="b.2CO.5.12">
      <s id="b.2CO.5.12.1">Neo' ni'uli' wae, mpo'une' woto-kai wo'o-mi toi-e.</s>
      <s id="b.2CO.5.12.2">Patuju-kai toi, mpopo'incai-koi napa to lompe' to ma'ala ni'une' -kakai, bona ria ohea-ni mpotompoi' -ra to mposapuaka-kai.</s>
      <s id="b.2CO.5.12.3">Apa' tauna to mposapuaka-kai tetura lou mpomolangko nono-ra sabana kapantea-ra pai' huraa-ra hi dunia' toi, tapi' ihi' nono-ra uma lompe'.</s>
     </seg>
     <seg type="verse" id="b.2CO.5.13">
      <s id="b.2CO.5.13.1">Ria-ra to mpo'uli' wuli-kai.</s>
      <s id="b.2CO.5.13.2">Ane wuli mpu'u-kai, toe kadoko' -kai mpotuku' Alata'ala hante nono-kai mpu'u.</s>
      <s id="b.2CO.5.13.3">Aga ane monoto moto-di pekiri-kaie, toe bona mpotulungi-koi ompi'.</s>
     </seg>
     <seg type="verse" id="b.2CO.5.14">
      <s id="b.2CO.5.14.1">Ahi' -na Kristus-le pai' hewa toe kehi-kaie.</s>
      <s id="b.2CO.5.14.2">Apa' ki'uli' hewa toi: Kristus mate mposampei hawe'ea tauna, jadi' ma'ala-mi ta'uli', hewa mate omea-tamo.</s>
     </seg>
     <seg type="verse" id="b.2CO.5.15">
      <s id="b.2CO.5.15.1">Apa' patuju-na Kristus mate mposampei hawe'ea tauna, bona kita' to tuwu' -pidi hi dunia' toi-e, uma-pi mpotuku' konoa-ta moto.</s>
      <s id="b.2CO.5.15.2">Mpotuku' konoa-na Kristus-tamo, apa' Hi'a-mi to mate pai' tuwu' nculii' mposampei-ta.</s>
     </seg>
     <seg type="verse" id="b.2CO.5.16">
      <s id="b.2CO.5.16.1">Jadi', toe pai' uma-pakai mpelence tauna ntuku' napa to kahiloa hi mali-na-wadi.</s>
      <s id="b.2CO.5.16.2">Owi ki'uli' Kristus manusia' biasa-i-wadi, aga tempo toi uma-pi hewa toe pekiri-kai.</s>
     </seg>
     <seg type="verse" id="b.2CO.5.17">
      <s id="b.2CO.5.17.1">Jadi', ane tauna mosidai' hante Kristus, manusia' to bo'u-imi.</s>
      <s id="b.2CO.5.17.2">Katuwu' -na to ri'ulu timpaliu-mi.</s>
      <s id="b.2CO.5.17.3">Mporata-imi katuwua' to bo'u.</s>
     </seg>
     <seg type="verse" id="b.2CO.5.18">
      <s id="b.2CO.5.18.1">Alata'ala moto to mpobago hawe'ea toe.</s>
      <s id="b.2CO.5.18.2">Hante petauntongoi' -na Kristus, Alata'ala mpopohintuwu' -tamo hante Hi'a, pai' nawai' -ta pobago mpoparata kareba toe hi tau ntani' -na, bona hira' wo'o hintuwu' hante Alata'ala.</s>
     </seg>
     <seg type="verse" id="b.2CO.5.19">
      <s id="b.2CO.5.19.1">Toi-mi kareba to kiparata: napa to nababehi Kristus napo'ohea Alata'ala mpopohintuwu' manusia' hante Hi'a, duu' -na uma-pi napoinono sala' -ra.</s>
      <s id="b.2CO.5.19.2">Pai' nawai' -kakai kai' -mi pobago mpokeni Lolita-na hi tau ntani' -na, bona hintuwu' -ra hante Alata'ala.</s>
     </seg>
     <seg type="verse" id="b.2CO.5.20">
      <s id="b.2CO.5.20.1">Kai' toi-mi napowiwi napowiti' Kristus.</s>
      <s id="b.2CO.5.20.2">Mololita-kai, hewa Alata'ala moto-mi to mpololitai-koi.</s>
      <s id="b.2CO.5.20.3">Jadi', hi rala hanga' Kristus kiperapi' bona hintuwu' -mokoi hante Alata'ala.</s>
     </seg>
     <seg type="verse" id="b.2CO.5.21">
      <s id="b.2CO.5.21.1">Kristus, uma-i mojeko'.</s>
      <s id="b.2CO.5.21.2">Tapi' Alata'ala mpopokoloi-i jeko' -ta, napohewa tauna to mojeko' -i bona Hi'a to mposampei-ta.</s>
      <s id="b.2CO.5.21.3">Alata'ala mpobabehi toe bona kita' to mosidai' hante Kristus ma'ala napohewa tauna to monoa' hi poncilo-na.</s>
     </seg>
    </div>
    <div type="chapter" id="b.2CO.6">
     <seg type="verse" id="b.2CO.6.1">
      <s id="b.2CO.6.1.1">Jadi', kai' tohe'i, mobago-kai hangkaa-ngkania hante Alata'ala mpokeni lolita-na hi manusia'.</s>
      <s id="b.2CO.6.1.2">Toe pai' kiperapi' mpu'u ompi', neo' uma nisaile' kalompe' nono-na Alata'ala to mpolia' nitarima-mi.</s>
     </seg>
     <seg type="verse" id="b.2CO.6.2">
      <s id="b.2CO.6.2.1">Hi rala Buku Tomoroli' owi na'uli' Alata'ala hewa toi: Hi tempo to kupakatantu ku'epe pekakae-nu, Kutulungi-moko, kuhore-ko ngkai huku' jeko' -nu."</s>
     </seg>
     <seg type="verse" id="b.2CO.6.3">
      <s id="b.2CO.6.3.1">Kipelompehi mpu'u bona uma kasalaia' po'ingku-kai, bona neo' mpai' ria to mporuge' pobago-kai mpokeni Lolita Alata'ala.</s>
     </seg>
     <seg type="verse" id="b.2CO.6.4">
      <s id="b.2CO.6.4.1">Hi butu nyala-na, kibabehi oa' po'ingku to lompe', bona monoto katopobago-na Alata'ala-kai.</s>
      <s id="b.2CO.6.4.2">Tari-kai hi rala wori' nyala kapedaa', kaparia pai' kasusaa'.</s>
     </seg>
     <seg type="verse" id="b.2CO.6.5">
      <s id="b.2CO.6.5.1">Raweba' -kai, ratarungku' -kai, mo'iko tauna tumai mpodulu-kai.</s>
      <s id="b.2CO.6.5.2">Mobago ngkoro-kai, pontu-na uma-kai tepoleta', pontu-na uma-kai tepongkoni'.</s>
     </seg>
     <seg type="verse" id="b.2CO.6.6">
      <s id="b.2CO.6.6.1">Hi rala hawe'ea toe, monoto katopobago-na Alata'ala mpu'u-kai, apa' moroli' kehi-kai, ki'inca Lolita Alata'ala, mosabara-kai, lompe' nono-kai hi doo, Inoha' Tomoroli' mobago hi rala nono-kai, mpoka'ahi' doo-kai ngkai nono mpu'u.</s>
     </seg>
     <seg type="verse" id="b.2CO.6.7">
      <s id="b.2CO.6.7.1">Monoto katopobago-na Alata'ala-kai, apa' kiparata tudui' to makono, baraka' Alata'ala monoto hi rala pobago-kai.</s>
      <s id="b.2CO.6.7.2">Kibabehi oa' po'ingku to monoa', pai' po'ingku-kai to monoa' toe kiponcawa piho' -kai pai' kaliawo-kai, apa' ane monoa' po'ingku-kai, ma'ala-kai mpo'ewa bali', pai' ma'ala-kai mpojungki' pebalinai' bali'.</s>
     </seg>
     <seg type="verse" id="b.2CO.6.8">
      <s id="b.2CO.6.8.1">Nau' raruge' ba ra'une' -kai, nau' ratuntui' ba rabila' -kai, bate monoto katopobago-na Alata'ala mpu'u-kai.</s>
      <s id="b.2CO.6.8.2">Ria to mpo'uli' topebagiu-kai, tapi' makono lolita-kai.</s>
     </seg>
     <seg type="verse" id="b.2CO.6.9">
      <s id="b.2CO.6.9.1">Tau hantongo' uma mposaile' -kai, hiaa' tau hantongo' wo'o mpomobohe hanga' -kai.</s>
      <s id="b.2CO.6.9.2">Olo' mpobira' -kai tuwu', hiaa' hilo, tuwu' oa' -pidi-kai!</s>
      <s id="b.2CO.6.9.3">Rahuku' -kai, aga uma-wakai mate.</s>
     </seg>
     <seg type="verse" id="b.2CO.6.10">
      <s id="b.2CO.6.10.1">Wori' kasusaa' -kai, aga goe' oa' moto-kai.</s>
      <s id="b.2CO.6.10.2">Kabu-kai, aga kai' -mi to mpokeni rasi' hi wori' tauna.</s>
      <s id="b.2CO.6.10.3">Hiloa-na hewa uma-kai nakariai napa-napa, tapi' kakoo-kono-na ria omea moto-di hi kai' -e.</s>
     </seg>
     <seg type="verse" id="b.2CO.6.11">
      <s id="b.2CO.6.11.1">Ompi' -ku to Korintus!</s>
      <s id="b.2CO.6.11.2">Kipolonto' -mi lolita-kai mpololitai-koi, uma ria to kiwunii'.</s>
      <s id="b.2CO.6.11.3">Nihilo moto-mi ahi' -kai hi koi'.</s>
     </seg>
     <seg type="verse" id="b.2CO.6.12">
      <s id="b.2CO.6.12.1">Bela kai' to mpo'unca nono-kai hi koi'.</s>
      <s id="b.2CO.6.12.2">Koi' to mpo'unca nono-ni hi kai'.</s>
     </seg>
     <seg type="verse" id="b.2CO.6.13">
      <s id="b.2CO.6.13.1">Mololita-a tohe'i-e hewa mpololitai ana' -ku moto-mi: kuperapi' bona nibea wo'o-mi nono-ni mpohiwili ahi' -kai.</s>
     </seg>
     <seg type="verse" id="b.2CO.6.14">
      <s id="b.2CO.6.14.1">Neo' -koi mposidai' -raka tauna to uma mepangala' hi Pue' Yesus.</s>
      <s id="b.2CO.6.14.2">Uma ntoto natao.</s>
      <s id="b.2CO.6.14.3">Ha ni'uli' -koina hibalia-wadi tauna to mpobabehi konoa Alata'ala pai' tauna to ncapuaka Alata'ala?</s>
      <s id="b.2CO.6.14.4">Ha jadi' -hana baja mogalo hante bengi?</s>
     </seg>
     <seg type="verse" id="b.2CO.6.15">
      <s id="b.2CO.6.15.1">Ha hintuwu' -ra Kristus pai' Magau' Anudaa' -e?</s>
      <s id="b.2CO.6.15.2">Napa posidaia' -ra tauna to mepangala' pai' tauna to uma mepangala' -e?</s>
     </seg>
     <seg type="verse" id="b.2CO.6.16">
      <s id="b.2CO.6.16.1">Ha hibalia-wadi Tomi Alata'ala pai' tomi pepuea' hi pinotau?</s>
      <s id="b.2CO.6.16.2">Hiaa' kita' toi-mile tomi Alata'ala-e, apa' Alata'ala to Tuwu' mo'oha' hi rala nono-ta.</s>
      <s id="b.2CO.6.16.3">Jadi', uma natao ane kita' to mepue' hi Alata'ala mpotuku' -ra to mepue' hi seta.</s>
      <s id="b.2CO.6.16.4">Toi-mi batua-na Lolita Alata'ala owi to mpo'uli' hewa toi: Mo'oha' -a mpai' hi laintongo' -ra, pai' tida-a dohe-ra.</s>
      <s id="b.2CO.6.16.5">Aku' jadi' Pue' -ra, pai' hira' jadi' ntodea-ku."</s>
     </seg>
     <seg type="verse" id="b.2CO.6.17">
      <s id="b.2CO.6.17.1">"Jadi', bahakai-mi mpotuku' kehi-ra to uma mpo'incai-a, neo' -pi niposidai' -raka!</s>
      <s id="b.2CO.6.17.2">Pokalaa katuwu' -ni ngkai hawe'ea gau' to dada'a.</s>
      <s id="b.2CO.6.17.3">Ane nibabehi hewa toe, kudoa moto-koi."</s>
     </seg>
     <seg type="verse" id="b.2CO.6.18">
      <s id="b.2CO.6.18.1">"Aku' -mi nipotuama, pai' koi' kupo'ana'."</s>
      <s id="b.2CO.6.18.2">Wae-mi ponguli' Pue', to meliu kabaraka' -na ngkai hawe'ea to ria.</s>
     </seg>
    </div>
    <div type="chapter" id="b.2CO.7">
     <seg type="verse" id="b.2CO.7.1">
      <s id="b.2CO.7.1.1">Jadi', ompi' -ku to kupe'ahi', apa' lawi' ria-taka janci Alata'ala toe-e, wae-pi, kana tabahaka hawe'ea to mpakada'a-ta, lompe' to kahiloa, lompe' to hi rala nono-ta.</s>
      <s id="b.2CO.7.1.2">Kana tatuku' Alata'ala hante nono-ta mpu'u, pai' tapoka'eka' mpobabehi to uma napokonoi.</s>
     </seg>
     <seg type="verse" id="b.2CO.7.2">
      <s id="b.2CO.7.2.1">Ompi' -ompi'!</s>
      <s id="b.2CO.7.2.2">Neo' -pi ria posisalaa-ta, tarima-makai hi rala nono-ni!</s>
      <s id="b.2CO.7.2.3">Uma bara ria sala' -kai ba hi hema-hema, uma-kai ria mpakarugi hema-hema, uma-kai mpali' porasia' ngkai hema-hema.</s>
     </seg>
     <seg type="verse" id="b.2CO.7.3">
      <s id="b.2CO.7.3.1">Mololita-a hewa tohe'i, uma ba mposalai' -koi ompi'.</s>
      <s id="b.2CO.7.3.2">Apa' hewa to ku'uli' we'i, bohe ahi' -kai hi koi'-- ba mate ba tuwu' -kai, bate kipoka'ahi' -koi.</s>
     </seg>
     <seg type="verse" id="b.2CO.7.4">
      <s id="b.2CO.7.4.1">Uma-a koro' mpololitai-koi hante kalonto' -lonto' -na hewa tohe'i-e ompi'.</s>
      <s id="b.2CO.7.4.2">Bohe lia nono-ku sabana koi' ompi'.</s>
      <s id="b.2CO.7.4.3">Nau' wori' kaparia mporumpa' -kai, terohoi moto-mi nono-ku tohe'i-e, pai' goe' lia-a mpokagoe' -koi.</s>
     </seg>
     <seg type="verse" id="b.2CO.7.6">
      <s id="b.2CO.7.6.1">Napa pai' ku'uli' terohoi-mi nono-kue, ompi'?</s>
      <s id="b.2CO.7.6.2">Apa' goe' -a mpo'epe kareba to nakeni Titus ngkai koi'.</s>
      <s id="b.2CO.7.6.3">Hewa to kututura-mi we'i, me'ongko' -makai ngkai ngata Troas tumai hi Makedonia.</s>
      <s id="b.2CO.7.6.4">Aga karata-kai hi rehe'i, bate uma oa' rodo nono-kai.</s>
      <s id="b.2CO.7.6.5">Ngki'ii ngka'ana narumpa' -kai kaparia.</s>
      <s id="b.2CO.7.6.6">Ria to mposisala-kakai, hamali me'eka' wo'o-kai.</s>
      <s id="b.2CO.7.6.7">Mere' mpu'u-mi nono-kai nto'u toe.</s>
      <s id="b.2CO.7.6.8">Aga tarima kasi ku'uli' hi Alata'ala, apa' nto'u toe-mi karata-na Titus mpokeni kareba ngkai koi' ompi'.</s>
      <s id="b.2CO.7.6.9">Jadi', nono-kai to mere' napakaroho-mi Alata'ala hi karata-na Titus toe.</s>
     </seg>
     <seg type="verse" id="b.2CO.7.7">
      <s id="b.2CO.7.7.1">Moroho nculii' -mi nono-kai mpohilo Titus rata.</s>
      <s id="b.2CO.7.7.2">Pai' meliu ngkai toe, goe' -kai mpo'epe lolita-na to nakeni ngkai koi'.</s>
      <s id="b.2CO.7.7.3">Na'uli' beiwa-koi mpotanta'u nono-na bula-na ria dohe-ni.</s>
      <s id="b.2CO.7.7.4">Na'uli' wo'o kalentora-ni doko' mpohirua' -ka.</s>
      <s id="b.2CO.7.7.5">Na'uli' kasoho' -nami nono-ni.</s>
      <s id="b.2CO.7.7.6">Na'uli' wo'o kadoko' -ni momekalompe' hante kai' ngkai nono-ni mpu'u.</s>
      <s id="b.2CO.7.7.7">Mpo'epe toe, hangkedi' kagoe' -ku ompi'.</s>
     </seg>
     <seg type="verse" id="b.2CO.7.8">
      <s id="b.2CO.7.8.1">Nau' ihi' sura-ku wengi mpopihii nono-ni, aga uma soho' nono-ku mpo'uki' sura toe.</s>
      <s id="b.2CO.7.8.2">Lomo' -lomo' -na soho' moto nono-ku, apa' ku'inca bate susa' mpai' nono-ni mpobasa sura toe.</s>
      <s id="b.2CO.7.8.3">Tapi' kasusa' nono-ni tetu hampai' -wadi.</s>
     </seg>
     <seg type="verse" id="b.2CO.7.9">
      <s id="b.2CO.7.9.1">Jadi', toe pai' ku'uli' uma soho' nono-ku.</s>
      <s id="b.2CO.7.9.2">Goe' lau-ada!</s>
      <s id="b.2CO.7.9.3">Uma-a goe' apa' ria-mi kasusaa' -ni.</s>
      <s id="b.2CO.7.9.4">Goe' -a apa' kasusaa' -ni tetu mpokeni-koi medea ngkai kehi-ni to uma lompe'.</s>
      <s id="b.2CO.7.9.5">Apa' nau' susa' nono-ni mpobasa sura-ku toe, kasusa' nono-ni toe napo'ohea lau Alata'ala mpokeni rasi' hi koi'.</s>
      <s id="b.2CO.7.9.6">Jadi', uma-koi morugi sabana sura-ku toe.</s>
     </seg>
     <seg type="verse" id="b.2CO.7.10">
      <s id="b.2CO.7.10.1">Apa' ane kasusaa' nono to ntuku' konoa Alata'ala, kasusaa' toe mpokeni-ta medea ngkai kehi-ta to dada'a, alaa-na Alata'ala mpohore-ta ngkai huku' jeko' -ta.</s>
      <s id="b.2CO.7.10.2">Pai' kasusaa' toe uma taposoho' -ki nono.</s>
      <s id="b.2CO.7.10.3">Tapi' ane susa' nono hewa to biasa hi tauna to uma mepangala' hi Alata'ala, kasusaa' toe uma mpokeni-ta medea ngkai kehi-ta to dada'a, alaa-na mporata-ta kamatea to mpogaa' -ta ngkai Alata'ala.</s>
     </seg>
     <seg type="verse" id="b.2CO.7.11">
      <s id="b.2CO.7.11.1">Kasusaa' -ni mpobasa sura-ku toe wengi, mpu'u-mpu'u kasusaa' to ntuku' konoa Alata'ala.</s>
      <s id="b.2CO.7.11.2">Penonoi lompe' -koi ba napa wua' -na kasusaa' -ni toe.</s>
      <s id="b.2CO.7.11.3">Ngkai kasusaa' -ni toe, ria mpu'u nono-ni doko' mpobabehi to monoa'.</s>
      <s id="b.2CO.7.11.4">Ni'uli' uma-koi tono' hi tauna to mposapuaka-kai.</s>
      <s id="b.2CO.7.11.5">Nipokahuku' jeko' -ra tauna to masala', nipoka'eka' mpotuku' kehi-ra.</s>
      <s id="b.2CO.7.11.6">Lentora-mokoi mpokalentorai-a, nituku' -mi hawa' -ku, sadia moto-koi mpohuku' tauna to masala'.</s>
      <s id="b.2CO.7.11.7">Hi butu nyala-na monoto-mi kamoroli' mpontolumanu' -na nono-ni hi kara-kara toe.</s>
     </seg>
     <seg type="verse" id="b.2CO.7.12">
      <s id="b.2CO.7.12.1">Toe-mi ompi', bela patuju-ku mpo'uki' sura toe wengi bona nipokahuku' -i to masala'.</s>
      <s id="b.2CO.7.12.2">Bela wo'o patuju-ku mpetalawai' to narumpa' sala'.</s>
      <s id="b.2CO.7.12.3">Alata'ala sabi' -ku!</s>
      <s id="b.2CO.7.12.4">Patuju-ku mpo'uki' sura toe-le, bona monoto-mi hi koi' beiwa kabohe ahi' -ni hi kai'.</s>
     </seg>
     <seg type="verse" id="b.2CO.7.13">
      <s id="b.2CO.7.13.1">Jadi', apa' nitarima lompe' -mi-hawo sura-ku toe-e, terohoi-mi nono-kai toi-e!</s>
      <s id="b.2CO.7.13.2">Terohoi mpu'u-mi nono-kai ompi', pai' meliu ngkai toe, goe' lia-kai mpohilo wo'o kagoe' -na Titus.</s>
      <s id="b.2CO.7.13.3">Morawa-mi nono-na mpohilo kehi-ni bula-na retu dohe-ni.</s>
     </seg>
     <seg type="verse" id="b.2CO.7.14">
      <s id="b.2CO.7.14.1">Kako'ia-na kuhubui-i tilou wengi, kututura ami' -miki hawe'ea kalompe' nono-ni, kupomobohe hanga' -ni.</s>
      <s id="b.2CO.7.14.2">Rasi' -di ompi', uma wa nipaka'ea' -ae.</s>
      <s id="b.2CO.7.14.3">Hewa hawe'ea to ku'uli' -kokoi, makono omea, wae wo'o hawe'ea to kuparata-ki Titus mpo'une' -koi, uma wa ria to sala', makono omea moto.</s>
     </seg>
     <seg type="verse" id="b.2CO.7.15">
      <s id="b.2CO.7.15.1">Hiaa' hi'a wo'o-hawo, tampai-mi ahi' -na hi koi', apa' nakiwoi beiwa ompi' -ompi' omea mpotuku' hawa' -na.</s>
      <s id="b.2CO.7.15.2">Nau' hangkale' me'eka' -koi, nitarima moto-imi pai' nipengkorui-i.</s>
     </seg>
     <seg type="verse" id="b.2CO.7.16">
      <s id="b.2CO.7.16.1">Jadi' ompi' -ompi', hangkani-pi ku'uli': goe' lia-ama toi-e, apa' lompe' nculii' -mi posidaia' -ta, ma'ala-ama mposarumaka-koi hi butu nyala-na.</s>
     </seg>
    </div>
    <div type="chapter" id="b.2CO.8">
     <seg type="verse" id="b.2CO.8.1">
      <s id="b.2CO.8.1.1">Kakaliliua-na ompi', doko' ki'uli' -kokoi napa to jadi' hi rehe'i lau hi tana' Makedonia.</s>
      <s id="b.2CO.8.1.2">Bohe petulungi-na Pue' hi ompi' hampepangalaa' -ni to Makedonia.</s>
     </seg>
     <seg type="verse" id="b.2CO.8.2">
      <s id="b.2CO.8.2.1">Mporata-ra pesori pai' kaparia to motomo lia.</s>
      <s id="b.2CO.8.2.2">Aga hi rala kaparia-ra toe, goe' lia moto-ra.</s>
      <s id="b.2CO.8.2.3">Pai' nau' mpe'ahii' moto tuwu' -ra, uma hangkedi' doi petulungi-ra to rapewai' mpotulungi doo-ra.</s>
     </seg>
     <seg type="verse" id="b.2CO.8.3">
      <s id="b.2CO.8.3.1">Kuhilo moto beiwa kabohe nono-ra mewai'.</s>
      <s id="b.2CO.8.3.2">Mewai' -ra ntuku' pakulea' -ra, ba melabi tena ngkai pakulea' -ra.</s>
      <s id="b.2CO.8.3.3">Uma ria to mpewuku-ra, kabula nono-ra moto-rawo.</s>
     </seg>
     <seg type="verse" id="b.2CO.8.4">
      <s id="b.2CO.8.4.1">Merapi' mpu'u-ra bona kana kipiliu wo'o-ra-rawo mpewai' doi petulungi-ra hi to Kristen to hi tana' Yudea.</s>
     </seg>
     <seg type="verse" id="b.2CO.8.5">
      <s id="b.2CO.8.5.1">Pewai' -ra toe, meliu ngkai to kisarumaka.</s>
      <s id="b.2CO.8.5.2">Uma muntu' doi to rapewai'.</s>
      <s id="b.2CO.8.5.3">Lomo' -lomo' -na mpewai' -ra nono-ra moto hi Pue' Ala.</s>
      <s id="b.2CO.8.5.4">Mengkoru-ra hi konoa Pue', pai' hi kai' wo'o apa' lawi' toe konoa Pue'.</s>
     </seg>
     <seg type="verse" id="b.2CO.8.6">
      <s id="b.2CO.8.6.1">Jadi', mpohilo kalompe' nono-ra to Makedonia toe-e, toe pai' mohawa' -kai hi rehe'i mpopahawa' wo'o-imi Titus tilou hi koi' ompi'.</s>
      <s id="b.2CO.8.6.2">Hi'a moto-mi wengi to lomo' -na mpotulungi-koi mporumpu doi to doko' nipakatu hilou hi tana' Yudea.</s>
      <s id="b.2CO.8.6.3">Jadi', toe pai' hi'a wo'o-mi to kihubui tilou mpaliliu pobago to lompe' toe hi laintongo' -ni.</s>
     </seg>
     <seg type="verse" id="b.2CO.8.7">
      <s id="b.2CO.8.7.1">Ompi' -ompi', hi rala petuku' -ni hi Alata'ala, uma ria kakuraa' -ni: bohe pepangala' -ni, ni'inca tudui' to makono pai' ni'inca mpotudui' doo, wori' bago-ni mpotulungi doo, bohe ahi' -ni hi kai'.</s>
      <s id="b.2CO.8.7.2">Toe-mi ompi' pai' kuperapi' bona neo' mpai' ria kakuraa' -ni hi rala pobago-ni mpotulungi doo to mpe'ahii' hi tana' Yudea.</s>
     </seg>
     <seg type="verse" id="b.2CO.8.8">
      <s id="b.2CO.8.8.1">Uma ku'uli' -kokoi tohe'i hewa lolita hawa'.</s>
      <s id="b.2CO.8.8.2">Patuju-ku doko' mpopo'incai-koi beiwa kabohe ahi' -ra to Makedonia mpewai' doi petulungi-ra hi doo, bona kuhilo rata hiapa wo'o-koiwo ahi' -ni.</s>
     </seg>
     <seg type="verse" id="b.2CO.8.9">
      <s id="b.2CO.8.9.1">Uma mingki' kupahawa' -koi ompi', apa' ni'inca moto-mi kabohe petulungi-na Pue' -ta Yesus Kristus.</s>
      <s id="b.2CO.8.9.2">Bohe katuwu' -na, tapi' ngkai pe'ahi' -na hi kita', nabahaka omea-mi bona mpotulungi-ta.</s>
      <s id="b.2CO.8.9.3">Napakadingki' katuwu' -na jadi' manusia', bona kita' ma'ala mporata kabohea tuwu'.</s>
     </seg>
     <seg type="verse" id="b.2CO.8.11">
      <s id="b.2CO.8.11.1">Jadi', tohe'i-mi lolita-ku ompi': ohea-na lia-mi ane nipohudu lau bago to nitepu'u-mi hi mpae to liu, apa' lawi' koi' -mi ompi' to lomo' -na doko' mporumpu doi petulungi-ni toe-e, pai' koi' wo'o-mi to lomo' -na mpotepu'u mporumpu doi toi.</s>
      <s id="b.2CO.8.11.2">Jadi', hewa kabaka' -ni mohawa' wengi, kusarumaka bate toe wo'o mpai' kabaka' -ni mpokaliliu bago toi rata hiapa pakulea' -ni.</s>
     </seg>
     <seg type="verse" id="b.2CO.8.12">
      <s id="b.2CO.8.12.1">Apa' ane ria nono-ta mewai', pai' -ta mewai' ntuku' napa-hawo to ria hi kita', goe' -i Alata'ala mpodoa pewai' -ta toe.</s>
      <s id="b.2CO.8.12.2">Uma-i mperapi' pewai' to meliu ngkai pakulea' -ta.</s>
     </seg>
     <seg type="verse" id="b.2CO.8.13">
      <s id="b.2CO.8.13.1">Bela patuju-ku mpopokoloi-koi to motomo alaa-na nakakurai' -koi, pai' tau ntani' -na morasi'.</s>
      <s id="b.2CO.8.13.2">Patuju-ku bona hibaa-balia katuwu' -ni.</s>
     </seg>
     <seg type="verse" id="b.2CO.8.14">
      <s id="b.2CO.8.14.1">Tempo toi, apa' lawi' hono' hi koi', toto-na moto-mi ane koi' mpohonoi' kakuraa' -ra to hi tana' Yudea.</s>
      <s id="b.2CO.8.14.2">Pai' ane rapa' -na ria wo'o-pi-koiwo kakuraa' -ni, hira' wo'o-mi-rawo mpai' mpo'ihii' -koi.</s>
      <s id="b.2CO.8.14.3">Jadi' ane hewa toe-mi mpai' po'ingku-ni himpau momepewili', uma mpai' ria to nakakurai', hibaa-balia katuwu' -ni.</s>
     </seg>
     <seg type="verse" id="b.2CO.8.15">
      <s id="b.2CO.8.15.1">Tohe'i hewa lolita Buku Tomoroli' owi to mpo'uli': Tauna to mporumpu wori', uma ria pelabia-na.</s>
      <s id="b.2CO.8.15.2">Pai' tauna to mporumpu hangkedi', uma wo'o-i-hawo naka'otii."</s>
     </seg>
     <seg type="verse" id="b.2CO.8.16">
      <s id="b.2CO.8.16.1">Ku'uli' tarima kasi hi Alata'ala, apa' Hi'a to mobago hi rala nono-na Titus alaa-na ria mpu'u nono-na doko' mpotulungi-koi.</s>
      <s id="b.2CO.8.16.2">Nono-na Titus doko' mpotulungi-koi toe hibalia hante nono-kai kai' wo'o.</s>
     </seg>
     <seg type="verse" id="b.2CO.8.17">
      <s id="b.2CO.8.17.1">Kipekune' -i: "Dota-ko kihubui hilou hi Korintus mpotulungi-ra mpo'urusi pomporumpu-ra doi toe-e?"</s>
      <s id="b.2CO.8.17.2">Natompoi': "Dota moto-a!"</s>
      <s id="b.2CO.8.17.3">Meliu ngkai toe, ngkai konoa-na moto wo'o-hawo, ria ami' -mi hi nono-na doko' mpencuai' -koi.</s>
     </seg>
     <seg type="verse" id="b.2CO.8.18">
      <s id="b.2CO.8.18.1">Dohe Titus, kihubui wo'o hadua ompi' -ta tilou.</s>
      <s id="b.2CO.8.18.2">Hawe'ea topepangala' hi Pue' Yesus mpo'une' ompi' -ta toii ngkai pobago-na mpokeni Kareba Lompe'.</s>
     </seg>
     <seg type="verse" id="b.2CO.8.19">
      <s id="b.2CO.8.19.1">Uma muntu' toe, hawe'ea to Kristen hi rehe'i lau tungkai' mpopelihi-i bona hi'a to mpodohei-kai hi pomakoa' -kai mpai' hilou hi tana' Yudea, mpokeni doi pewai' -ni hilou hi ompi' hampepangalaa' -ta hi ria to hi rala kasusaa'.</s>
      <s id="b.2CO.8.19.2">Apa' patuju pomako' -kai toi-e, bona hanga' Pue' rapomobohe, pai' bona ompi' -ta to hi Yudea mpohilo kamoroli' nono-ta mpotulungi-ra.</s>
     </seg>
     <seg type="verse" id="b.2CO.8.20">
      <s id="b.2CO.8.20.1">Patuju-kai mpohubui ompi' -ta to hadua toii tilou dohe Titus, apa' doko' kipelompehi bona neo' mpai' ria to mpo'uli' uma monoa' po'ingku-kai hi pongkeni-kai pewai' to bohe toi.</s>
     </seg>
     <seg type="verse" id="b.2CO.8.21">
      <s id="b.2CO.8.21.1">Toe pai' ki'atoro' ami' kahema-ra doo-kai hi pomakoa' -kai toi-e, bona monoto kamonoa' po'ingku-kai, uma muntu' hi poncilo Pue', hi poncilo manusia' wo'o.</s>
     </seg>
     <seg type="verse" id="b.2CO.8.22">
      <s id="b.2CO.8.22.1">Jadi', dohe Titus pai' ompi' -ta to hadua toei-e we'i, ria wo'o hadua-pi to kihubui tilou.</s>
      <s id="b.2CO.8.22.2">Ompi' -ta tohe'ii, wori' ngkani-mi kihilo po'ingku-na hi rala wori' nyala bago, pai' ki'inca kabaka' -na mpongawa' pobago Pue'.</s>
      <s id="b.2CO.8.22.3">Pai' wae lau, doko' mpu'u-i mpotulungi-koi to hi Korintus mpo'urusi pomporumpu-ni doi toi, apa' nasarumaka lia-koi.</s>
     </seg>
     <seg type="verse" id="b.2CO.8.23">
      <s id="b.2CO.8.23.1">Ane Titus-hana, ema' hampobagoa-ku to kuhubui tilou mpotulungi-koi.</s>
      <s id="b.2CO.8.23.2">Ane doo-na to rodua to mpo'emai' -i tilou-e, tauna to tungkai' rasuro to Kristen hi rehe'i lau mpo'urusi porumpu doi toi.</s>
      <s id="b.2CO.8.23.3">Kehi-ra mpomobohe hanga' Kristus.</s>
     </seg>
     <seg type="verse" id="b.2CO.8.24">
      <s id="b.2CO.8.24.1">Jadi', kuperapi' bona nitarima lompe' -ra-rawo, pai' nipopohiloi-ra ahi' -ni, bona hawe'ea to Kristen mpo'inca kama'ahi' -ni pai' ra'inca wo'o kamakono-na lolita pe'une' -kai mpo'une' -koi.</s>
     </seg>
    </div>
    <div type="chapter" id="b.2CO.9">
     <seg type="verse" id="b.2CO.9.1">
      <s id="b.2CO.9.1.1">Ane kakoo-kono-na, uma mingki' ku'uki' -kokoi ba napa-napa mpokahangai' doi to kikeni mpai' hilou hi tana' Yudea toi-e.</s>
     </seg>
     <seg type="verse" id="b.2CO.9.2">
      <s id="b.2CO.9.2.1">Ku'inca ami' -mi kadoko' -ni lia metulungi-- baa' ku'une' ami' -madakoi hi to Makedonia-e, ku'uli' -raka: "Ane ompi' -ta to hi tana' Akhaya-le, ngkai mpae to liu-ramo-rana sadia mpewai' doi petulungi-ra."</s>
      <s id="b.2CO.9.2.2">Jadi', mpo'epe kamongura nono-ni mewai' toe-di, te'apui wo'o-rawo nono-ra to Makedonia, alaa-na wori' -ra to doko' mewai'.</s>
     </seg>
     <seg type="verse" id="b.2CO.9.3">
      <s id="b.2CO.9.3.1">Aga nau' wae, ku'uli' agina kuhubui mperi'ulu-ramo hira' Titus tilou hi koi', bona hira' -mi mpotulungi-koi mpo'atoro' pewai' -ni toe.</s>
      <s id="b.2CO.9.3.2">Jadi', kusarumaka ane rata wo'o-apa-kuwo mpai', kurata-koi rodo mpu'u-mi, apa' mpolia' ku'uli' -miraka to Makedonia karodo-nimi hi retu.</s>
      <s id="b.2CO.9.3.3">Nee-neo' mpai' napa to ku'une' -kokoi toe, boa' -wadi.</s>
     </seg>
     <seg type="verse" id="b.2CO.9.4">
      <s id="b.2CO.9.4.1">Apa' ane ria-ra mpai' to Makedonia to mpo'emai' -a tilou, pai' ane rapa' -na ko'ia terumpu doi petulungi-ni tetu-e, uma mpai' mowo ea' -kai, apa' mpolia' ki'une' -mokoie.</s>
      <s id="b.2CO.9.4.2">Koi' wo'o mpai' me'ea' ompi'.</s>
     </seg>
     <seg type="verse" id="b.2CO.9.5">
      <s id="b.2CO.9.5.1">Toe pai' ku'uli' agina kuhubui mperi'ulu-ramo hira' Titus tilou, bona ra'atoro' ami' -mi doi pewai' to nijanci-mi.</s>
      <s id="b.2CO.9.5.2">Jadi', ane rata-apa mpai', rodo-mi omea.</s>
      <s id="b.2CO.9.5.3">Ngkai ree mpai', monoto-mi kamewai' -ni ngkai kabula nono-ni, uma baha raparuku.</s>
     </seg>
     <seg type="verse" id="b.2CO.9.6">
      <s id="b.2CO.9.6.1">Penonoi lolita tohe'i: To mohawu' hangkedi', hangkedi' wo'o-wadi-hawo to napepae.</s>
      <s id="b.2CO.9.6.2">To mohawu' wori', wori' wo'o-hawo to napepae.</s>
     </seg>
     <seg type="verse" id="b.2CO.9.7">
      <s id="b.2CO.9.7.1">Agina butu dua-na mewai' ntuku' kabula nono-na moto-hawo.</s>
      <s id="b.2CO.9.7.2">Neo' mewai' hante susa' nono, neo' mewai' baha raparuku.</s>
      <s id="b.2CO.9.7.3">Apa' Alata'ala mpoka'ahi' tauna to mewai' hante kagoe' nono.</s>
     </seg>
     <seg type="verse" id="b.2CO.9.8">
      <s id="b.2CO.9.8.1">Mobaraka' lia-i mpowai' -koi hawe'ea rasi', duu' -na uma ria kakuraa' -ni ba napa-napa, mporata-koi hawe'ea to niparaluu ngkai Alata'ala.</s>
      <s id="b.2CO.9.8.2">Patuju-na mpowai' -koi rasi' toe, bona nipakule' mpobago butu nyala pobago to lompe' mpotulungi doo.</s>
     </seg>
     <seg type="verse" id="b.2CO.9.9">
      <s id="b.2CO.9.9.1">Hewa to te'uki' hi rala Buku Tomoroli' owi: Alata'ala mpobagi rasi' hi tauna to mpe'ahii'.</s>
      <s id="b.2CO.9.9.2">Kalompe' nono-na uma ria kahudua-na."</s>
     </seg>
     <seg type="verse" id="b.2CO.9.10">
      <s id="b.2CO.9.10.1">Alata'ala mpowai' hawua' hi topohawu', pai' nawai' -ta wua' polia' -ta jadi' pongkoni' -ta.</s>
      <s id="b.2CO.9.10.2">Hewa toe wo'o mpai' Alata'ala mpogane' pewai' to niwai' -raka doo, bona kalompe' nono-ni toe mowua' wori'.</s>
     </seg>
     <seg type="verse" id="b.2CO.9.11">
      <s id="b.2CO.9.11.1">Napoporasi' -koi mpai' hante butu nyala rasi', bona manara oa' -koi hi doo.</s>
      <s id="b.2CO.9.11.2">Jadi', ane kikeni mpai' pewai' -ni hilou hi doo-ta to mpe'ahii' tuwu' -ra hi tana' Yudea-e, wori' tauna mpo'uli' tarima kasi hi Alata'ala.</s>
     </seg>
     <seg type="verse" id="b.2CO.9.12">
      <s id="b.2CO.9.12.1">Pobago-ni to lompe' tohe'i mpai' mpo'ihii' kakuraa' -ra topetuku' Pue' to hi ria.</s>
      <s id="b.2CO.9.12.2">Pai' uma muntu' toe, ngkai pobago-ni to lompe' toi, wori' tauna mpo'uli' tarima kasi hi Alata'ala.</s>
     </seg>
     <seg type="verse" id="b.2CO.9.13">
      <s id="b.2CO.9.13.1">Ane doo-ta to Yudea toera ria mpohilo pewai' -ni toi mpai', bate mpo'une' Alata'ala-ramo, apa' rahilo kamakono-na pepangala' -ni hi Kareba Kristus, pai' pengkoru-ni hi hawa' -na.</s>
      <s id="b.2CO.9.13.2">Mpo'une' Alata'ala-ramo mpai', apa' manara mpu'u-koi mpobagi rewa-ni hi hira' pai' hi tau ntani' -na.</s>
     </seg>
     <seg type="verse" id="b.2CO.9.14">
      <s id="b.2CO.9.14.1">Pai' hira' wo'o-rawo mpekakae-kokoi hante nono to ma'ahi', apa' bohe mpu'u ahi' Alata'ala to mobago hi rala katuwu' -ni.</s>
     </seg>
     <seg type="verse" id="b.2CO.9.15">
      <s id="b.2CO.9.15.1">Natao lia-ta mpo'uli' tarima kasi hi Alata'ala, apa' uma hudu ta'uli' kabohe pewai' -na hi kita'!</s>
     </seg>
    </div>
    <div type="chapter" id="b.2CO.10">
     <seg type="verse" id="b.2CO.10.1">
      <s id="b.2CO.10.1.1">Wae lau, aku' Paulus tohe'i-e, ria pomperapia' -ku hi koi' ompi'.</s>
      <s id="b.2CO.10.1.2">Ria tauna hi retu to mpo'uli' hewa toi: "Ane ngkai kalaa-nai Paulus-e, ngkerepa' lia moni sura-na, hampa ane hi nyanyoa-tai, mempou' lia-i."</s>
      <s id="b.2CO.10.1.3">Jadi', hante nono to dingki' pai' hante nono to mo'olu, hewa kadingki' nono-na pai' kamo'olu nono-na Kristus,</s>
     </seg>
     <seg type="verse" id="b.2CO.10.2">
      <s id="b.2CO.10.2.1">kuperapi' mpu'u ompi', bona neo' -pi ria to mposapuaka kuasa-ku, bona ane rata-apa mpai' hi retu, uma-pi mingki' ngkerepa' lolita-ku!</s>
      <s id="b.2CO.10.2.2">Apa' ria-ra hi retu to mpo'uli' po'ingku-kai hewa po'ingku tauna to uma mpo'incai Alata'ala.</s>
      <s id="b.2CO.10.2.3">Wae-pi, popea!</s>
      <s id="b.2CO.10.2.4">Ane rata-a-damo, ra'epe moto mpai' kangkerepa' lolita-ku!</s>
     </seg>
     <seg type="verse" id="b.2CO.10.4">
      <s id="b.2CO.10.4.1">Kai' -kaiwo, manusia' -wadi-kai.</s>
      <s id="b.2CO.10.4.2">Tapi' ane mpo'ewa-kai tauna to mposapuaka-kai, ki'ewa-ra hante karohoa to ngkai Alata'ala.</s>
      <s id="b.2CO.10.4.3">Po'ingku-kai uma hewa tauna to uma mpo'incai Alata'ala, uma wo'o kipake' kapantea manusia' -wadi.</s>
      <s id="b.2CO.10.4.4">Kipake' karohoa to ngkai Alata'ala.</s>
      <s id="b.2CO.10.4.5">Kai' ma'ala rarapai' -ki tantara to mporongka bente bali'.</s>
      <s id="b.2CO.10.4.6">Batua-na, hante karohoa to ngkai Alata'ala</s>
     </seg>
     <seg type="verse" id="b.2CO.10.5">
      <s id="b.2CO.10.5.1">kipakule' mpodagi-ra to mpohono' tudui' to makono, kipakule' mpo'ewa-ra to molangko nono-ra pai' to mpolawa' doo bona neo' -ra mpo'incai Alata'ala.</s>
      <s id="b.2CO.10.5.2">Hante karohoa to ngkai Alata'ala, kibalii' nono-ra to mesapuaka, pai' kikeni-ra mengkoru hi Kristus.</s>
     </seg>
     <seg type="verse" id="b.2CO.10.6">
      <s id="b.2CO.10.6.1">Jadi', ane monoto-damo pengkoru-ni hi kai', sadia moto-makai mpohuku' -ra to mesapuaka-pidi.</s>
     </seg>
     <seg type="verse" id="b.2CO.10.7">
      <s id="b.2CO.10.7.1">Petonoi-koi napa to nihilo moto!</s>
      <s id="b.2CO.10.7.2">Ane ria-ra hi retu to mpo'uli' kahira' -na bagia-na Kristus, agina rapakanoto nono-ra, kana rapangaku' kabagia-na Kristus wo'o-ka-kaiwo hibalia hante hira'.</s>
     </seg>
     <seg type="verse" id="b.2CO.10.8">
      <s id="b.2CO.10.8.1">Nau' ba kana kuliu mpai' kotoa-na mpo'une' woto-ku moto, aga bate uma kupoka'ea'.</s>
      <s id="b.2CO.10.8.2">Apa' to ku'une' -ki woto-ku toi-e, kuasa to nawai' -ka Pue' bona mporohoi pepangala' -ni, uma mpokero pepangala' -ni.</s>
     </seg>
     <seg type="verse" id="b.2CO.10.9">
      <s id="b.2CO.10.9.1">Jadi', popea-mi-hana karata-ku mpai', bona neo' mpai' ria to mpo'uli' me'ekahi-a-wadi hante sura-ku to karapo'.</s>
     </seg>
     <seg type="verse" id="b.2CO.10.10">
      <s id="b.2CO.10.10.1">Apa' ria-ra hi retu to mpotuntui' -a, ra'uli' hewa toi: "Ane hi rala sura-na, karapo' -damo lolita-na pai' moso' paresa' -na, hampa ane hi rehe'i-i dohe-ta, mengkoru-imi pai' uma na'incai mololita!"</s>
     </seg>
     <seg type="verse" id="b.2CO.10.11">
      <s id="b.2CO.10.11.1">Jadi', apa' oo rahi lolita-rae, uli' -raka retu hewa toi: hewa kakarapo' lolita-kai to hi rala sura-kai, wae wo'o mpai' kakarapo' -kai ane rata-pakai mpai' hi retu.</s>
     </seg>
     <seg type="verse" id="b.2CO.10.12">
      <s id="b.2CO.10.12.1">Uma mpu'u-kai daho' mpotuku' kehi-ra to mpopeliu tuwu' -ra tetura ria.</s>
      <s id="b.2CO.10.12.2">Uma-kai hibalia hante hira'.</s>
      <s id="b.2CO.10.12.3">Hira', himpau mome'une' moto-ramo, ra'uli' lompe' -ra ntuku' poncilo-ra moto.</s>
      <s id="b.2CO.10.12.4">Uma mowo kawojo-ra tetu-e!</s>
     </seg>
     <seg type="verse" id="b.2CO.10.13">
      <s id="b.2CO.10.13.1">Kai' -kaina uma hewa tetu.</s>
      <s id="b.2CO.10.13.2">Ane ki'une' woto-kai, uma mpoliu kotoa-na.</s>
      <s id="b.2CO.10.13.3">Ane ki'une' woto-kai, kilolita muntu' pobago to nabagi-kakai Alata'ala.</s>
      <s id="b.2CO.10.13.4">Pai' koi' wo'o-e ompi' tepesua' hi rala pobago-kai, apa' Alata'ala mposuro-kai mpokeni Kareba Lompe' rata hi ngata-ni.</s>
     </seg>
     <seg type="verse" id="b.2CO.10.14">
      <s id="b.2CO.10.14.1">Jadi', ane kiparesai' -koi ompi', uma-kai mpoliu kotoa-na.</s>
      <s id="b.2CO.10.14.2">Ane ke uma-kai ria rata hi ngata-ni mpokeni Kareba Lompe' -e, ke uma ria huraa-kai mpoparesai' -koi.</s>
      <s id="b.2CO.10.14.3">Tapi' ria mpu'u huraa-kai mpoparesai' -koi, apa' rata mpu'u-kai hi ngata-ni mpokeni Kareba Lompe'.</s>
     </seg>
     <seg type="verse" id="b.2CO.10.15">
      <s id="b.2CO.10.15.1">Ria wo'o-ra tauna to bohe nono-ra, to mpololita kalompe' wua' pobago-ra, ntaa' wua' pobago doo-di.</s>
      <s id="b.2CO.10.15.2">Kai', uma kibabehi hewa tetu.</s>
      <s id="b.2CO.10.15.3">Uma-kai mpo'une' woto-kai mpololita pobago to hi mali-na ngkai pobago to nawai' -kakai Alata'ala.</s>
      <s id="b.2CO.10.15.4">Aga kisarumaka ompi', ane tetampai karoho pepangala' -ni, tetampai wo'o kabohe pobago-kai hi laintongo' -ni,</s>
     </seg>
     <seg type="verse" id="b.2CO.10.16">
      <s id="b.2CO.10.16.1">duu' -na tetampai wo'o kawela' pobagoa-kai.</s>
      <s id="b.2CO.10.16.2">Apa' doko' -kai mpokeni Kareba Lompe' hilou hi ngata-ngata to meliu kalaa-na ngkai koi'.</s>
      <s id="b.2CO.10.16.3">Uma-kai dota mpokeni Kareba Lompe' hi tauna to mpolia' mpo'epe-ramo Kareba Lompe'.</s>
      <s id="b.2CO.10.16.4">Nee-neo' mpai' bohe nono-kai mpololita wua' pobago-kai, ntaa' mobago-kai hi tinahi doo-di.</s>
     </seg>
     <seg type="verse" id="b.2CO.10.17">
      <s id="b.2CO.10.17.1">Jadi', hewa to te'uki' hi rala Buku Tomoroli' owi: "Hema to doko' bohe nono-ra, kana mpomobohe-ra napa to nababehi Pue'."</s>
     </seg>
     <seg type="verse" id="b.2CO.10.18">
      <s id="b.2CO.10.18.1">Apa' ane ta'une' woto-ta moto, uma ta'incai ba natarima-ta Pue' ba uma-di.</s>
      <s id="b.2CO.10.18.2">Tapi' ane Pue' mpo'une' -ta, monoa' ta'inca kanatarima-ta.</s>
     </seg>
    </div>
    <div type="chapter" id="b.2CO.11">
     <seg type="verse" id="b.2CO.11.1">
      <s id="b.2CO.11.1.1">Jadi' ompi' -ompi', kuperapi' bona niwai' -a-kuwo loga mpo'une' woto-ku moto kampa' hampai'.</s>
      <s id="b.2CO.11.1.2">Apa' hewa to mengkatiwojo-a tohe'i-e, aga kuperapi' bona mosabara-koi ulu mpo'epe lolita-ku.</s>
     </seg>
     <seg type="verse" id="b.2CO.11.2">
      <s id="b.2CO.11.2.1">Moroe-a tohe'i-e mpokaroe pangkeni tetura ria to doko' mpo'ago-koi ngkai aku'.</s>
      <s id="b.2CO.11.2.2">Aga roe-ku tohe'i, roe to ntuku' konoa Alata'ala.</s>
      <s id="b.2CO.11.2.3">Apa' aku' -mi to lomo' -na mpotudui' -koi mepangala' hi Kristus-e.</s>
      <s id="b.2CO.11.2.4">Konoa-ku, bona tida-koi mepangala' hi Kristus.</s>
      <s id="b.2CO.11.2.5">Koi' ma'ala rarapai' -ki toronaa to mokamae' hante hadua kabilasa.</s>
      <s id="b.2CO.11.2.6">Kamae' -ni toe, Kristus.</s>
     </seg>
     <seg type="verse" id="b.2CO.11.3">
      <s id="b.2CO.11.3.1">Aga koro' -a toi-e, nee-neo' mpai' ria to mpobagiu-koi alaa-na uma-koi tida mepangala' hi Kristus hante karoli' -roli' nono-ni.</s>
      <s id="b.2CO.11.3.2">Hewa Hawa owi nasori ule hante lolita-na to mo'olu, wae wo'o ria to doko' mposori-koi mpotuku' tudui' to mosisala hante pepangala' -ni hi Kristus.</s>
     </seg>
     <seg type="verse" id="b.2CO.11.4">
      <s id="b.2CO.11.4.1">Rata tauna hi retu to mpotudui' -koi mpotuku' Yesus, tapi' tudui' -ra uma hibalia hante napa to kitudui' -kokoi.</s>
      <s id="b.2CO.11.4.2">Aga nau' wae, mosabara lau-dakoi mpo'epe tudui' -ra!</s>
      <s id="b.2CO.11.4.3">Goe' lau-dakoi mpotarima inoha' to mosisala hante Inoha' Tomoroli' to mpolia' nitarima-mi!</s>
      <s id="b.2CO.11.4.4">Goe' lau-dakoi mpotarima kareba to mosisala hante Kareba Lompe' to mpolia' nipangala' -mi!</s>
     </seg>
     <seg type="verse" id="b.2CO.11.5">
      <s id="b.2CO.11.5.1">Jadi', bangku' suro to mpomobohe hanga' -ra moto tetura ria nipe'epei lolita-ra, kusarumaka bate mosabara wo'o-koi mpe'epei lolita-ku toi, apa' uma-a tepatu'ai ngkai hira'.</s>
     </seg>
     <seg type="verse" id="b.2CO.11.6">
      <s id="b.2CO.11.6.1">Apa' nau' uma rahi ku'incai mololita, aga bela-a tauna to wojo-e'.</s>
      <s id="b.2CO.11.6.2">Ku'inca tudui' to makono.</s>
      <s id="b.2CO.11.6.3">Ni'epe pai' nihilo moto-mi toe hi butu nyala gau' -kai dohe-ni.</s>
     </seg>
     <seg type="verse" id="b.2CO.11.7">
      <s id="b.2CO.11.7.1">Nto'u kampokeni-ku Kareba Lompe' hi koi' wengi, uma-koi kupomperapii' gaji' -ku nau' ba hangkedi'.</s>
      <s id="b.2CO.11.7.2">Kupakadingki' tuwu' -ku, mobago-a hante pale-ku moto, bona koi' ompi' tehore ngkai jeko'.</s>
      <s id="b.2CO.11.7.3">Ha kuposala' ompi', uma-a mperapi' gaji' -kue?</s>
     </seg>
     <seg type="verse" id="b.2CO.11.8">
      <s id="b.2CO.11.8.1">Bula-ku hi ngata-ni wengi, to Kristen to hi ngata ntani' -na lau-di to mpakatui-a doi.</s>
      <s id="b.2CO.11.8.2">Ma'ala-mi ta'uli' hira' to morugi, bona ma'ala-a mobago mpokeni Kareba Lompe' hi koi'.</s>
     </seg>
     <seg type="verse" id="b.2CO.11.9">
      <s id="b.2CO.11.9.1">Hangkani ria kakuraa' -ku nto'u toe, aga uma-a merapi' hi koi'.</s>
      <s id="b.2CO.11.9.2">Apa' rata-ra ompi' to ngkai tana' Makedonia mpokeni doi to mpohonoi' kakuraa' -ku.</s>
      <s id="b.2CO.11.9.3">Kujagai lompe' bona uma-a mperapii' -koi nto'u toe, bona neo' mpakasusa' -koi.</s>
      <s id="b.2CO.11.9.4">Pai' bate hewa toe oa' mpai' pobabehi-ku, uma kupomperapii' -koi.</s>
     </seg>
     <seg type="verse" id="b.2CO.11.10">
      <s id="b.2CO.11.10.1">Mololita-a hi rehe'i hi rala hanga' Kristus.</s>
      <s id="b.2CO.11.10.2">Hewa kamakono-na to na'uli' Kristus, wae wo'o napa to ku'uli' hi rehe'i bate makono.</s>
      <s id="b.2CO.11.10.3">Bohe nono-ku apa' uma-a mperapi' gaji' hi koi' ba hi hema-hema to hi retu lou hi tana' Akhaya.</s>
      <s id="b.2CO.11.10.4">Kabohe nono-ku toi bate uma kubalii'.</s>
     </seg>
     <seg type="verse" id="b.2CO.11.11">
      <s id="b.2CO.11.11.1">Napa pai' mololita hewa toe-a?</s>
      <s id="b.2CO.11.11.2">Ha ni'uli' -koina uma-a mpoka'ahi' -koi ompi'?</s>
      <s id="b.2CO.11.11.3">Alata'ala moto mpo'inca kama'ahi' -ku.</s>
     </seg>
     <seg type="verse" id="b.2CO.11.12">
      <s id="b.2CO.11.12.1">Jadi', napa to kubabehi toi, bate uma kubahakai.</s>
      <s id="b.2CO.11.12.2">Bate uma-a merapi' gaji' hi koi', apa' pangkeni to molangko nono-ra tetura lou ntora mperapi' gaji' -ra pai' ntora mpo'une' woto-ra moto.</s>
      <s id="b.2CO.11.12.3">Aga aku', oja' -a-kuna, bona neo' mpai' ra'uli' pobago-ra hira' hibalia hante pobago-kai kai'.</s>
     </seg>
     <seg type="verse" id="b.2CO.11.13">
      <s id="b.2CO.11.13.1">Tauna to hewa tetura lou, suro to boa'.</s>
      <s id="b.2CO.11.13.2">Mobago-ra hi laintongo' -ni, ntani' hewa suro Kristus mpu'u-ra, ntaa' topebagiu-radi!</s>
     </seg>
     <seg type="verse" id="b.2CO.11.14">
      <s id="b.2CO.11.14.1">Aga uma wo'o takehelei kehi-ra toe, apa' Magau' Anudaa' wo'o-hawo mengkatibali' hewa mala'eka to ngkeni kabajaa.</s>
     </seg>
     <seg type="verse" id="b.2CO.11.15">
      <s id="b.2CO.11.15.1">Jadi' uma wo'o-hawo tapokakonce ane topobago-na Magau' Anudaa' mpowunii' gau' -ra to dada'a, ntani' hewa topobago to mpotuku' konoa Alata'ala.</s>
      <s id="b.2CO.11.15.2">Aga ka'omea-na mpai', bate mporata-ra hiwili to hintotoa hante gau' -ra.</s>
     </seg>
     <seg type="verse" id="b.2CO.11.16">
      <s id="b.2CO.11.16.1">Jadi', hewa to ku'uli' we'i, nau' hewa to mengkatiwojo-a toi-e, palogai-a-kuwo ulu mpo'une' woto-ku hampai'.</s>
      <s id="b.2CO.11.16.2">Neo' ba ni'uli' towojo mpu'u-a, aga ane ria mpu'u-koi to mpo'uli' wojo-a, pelele' -ama mpo'une' woto-ku kampa' hampai'.</s>
     </seg>
     <seg type="verse" id="b.2CO.11.17">
      <s id="b.2CO.11.17.1">Kututura hawe'ea to ku'une' -ki woto-ku.</s>
      <s id="b.2CO.11.17.2">Aga bela Pue' to mpohubui-a mololita hewa toi.</s>
      <s id="b.2CO.11.17.3">Mololita-a hewa towojo, mpo'une' woto-ku moto toi-e.</s>
     </seg>
     <seg type="verse" id="b.2CO.11.18">
      <s id="b.2CO.11.18.1">Gati wori' -di to mpo'une' woto-ra moto pai' mpotutura pobago to rababehi hante karohoa-ra moto-e, wae wo'o-kuwo aku', mpo'une' -a woto-ku.</s>
     </seg>
     <seg type="verse" id="b.2CO.11.19">
      <s id="b.2CO.11.19.1">Apa' hiloa-nale, nipokagoe' moto tauna to wojo, apa' ni'uli' pante-ko-koina!</s>
     </seg>
     <seg type="verse" id="b.2CO.11.20">
      <s id="b.2CO.11.20.1">Ane ria pangkeni to mpobatua-koi, nitarima moto-ra.</s>
      <s id="b.2CO.11.20.2">Ane ria to mpobagiu-koi pai' mpe'ihii-koi, ane ria to mpomolangko nono-ra pai' -ra mpohopo' -koi, nipengkatarii lau-di-koina.</s>
     </seg>
     <seg type="verse" id="b.2CO.11.21">
      <s id="b.2CO.11.21.1">Ha ni'uli' -koina kana me'ea' -a, apa' uma-kai daho' mpotuku' gau' -ra tetura-e?</s>
      <s id="b.2CO.11.21.2">Tapi' ane daho' -ra mpo'une' woto-ra moto, mengkadaho' wo'o-a-kuwo mpo'une' woto-ku.</s>
      <s id="b.2CO.11.21.3">(Kiwoi-e', mololita hewa towojo-a toi-e.)</s>
     </seg>
     <seg type="verse" id="b.2CO.11.22">
      <s id="b.2CO.11.22.1">Ra'uli' pangkeni tetura lou, to Yahudi-ra, ra'uli' muli Israel pai' muli Abraham-ra.</s>
      <s id="b.2CO.11.22.2">Wae wo'o-kuwo aku'!</s>
      <s id="b.2CO.11.22.3">To Yahudi-a, muli Israel pai' muli Abraham wo'o-a-kuwo.</s>
     </seg>
     <seg type="verse" id="b.2CO.11.23">
      <s id="b.2CO.11.23.1">Ra'uli' -rana, topobago Kristus-ra.</s>
      <s id="b.2CO.11.23.2">Hangkedia' -nami aku', meliu tena-a ngkai hira'!</s>
      <s id="b.2CO.11.23.3">(Mololita-a tohe'i-e, hewa to uma-apa monoto.)</s>
      <s id="b.2CO.11.23.4">Meliu pobago-ku ngkai pobago-ra hira'.</s>
      <s id="b.2CO.11.23.5">Wori' ngkani-a ratarungku', meliu ngkai hira'!</s>
      <s id="b.2CO.11.23.6">Raweba' mperegea-a, meliu ngkai hira'!</s>
      <s id="b.2CO.11.23.7">Wori' ngkani-a neo' mate.</s>
     </seg>
     <seg type="verse" id="b.2CO.11.24">
      <s id="b.2CO.11.24.1">Lima ngkani-ama rahuku' to Yahudi: raweba' -a tolu mpulu' sio mela.</s>
     </seg>
     <seg type="verse" id="b.2CO.11.25">
      <s id="b.2CO.11.25.1">Tolu ngkani-a rahuku' to Roma: raweba' -a hante lua'.</s>
      <s id="b.2CO.11.25.2">Hangkani wo'o-a radulu tauna rapana' -a hante watu doko' mpatehi-a.</s>
      <s id="b.2CO.11.25.3">Tolu ngkani kapal to kuhawi' matala hi rala tahi'.</s>
      <s id="b.2CO.11.25.4">Hangkani-a nangko hi lolo tahi' hamengia ha'eoa.</s>
     </seg>
     <seg type="verse" id="b.2CO.11.26">
      <s id="b.2CO.11.26.1">Rala pomakoa' -ku wori' ngkani-a mporata silaka.</s>
      <s id="b.2CO.11.26.2">Ria ue mowo'.</s>
      <s id="b.2CO.11.26.3">Ria toperampaki.</s>
      <s id="b.2CO.11.26.4">Rabalinai' to Yahudi-a.</s>
      <s id="b.2CO.11.26.5">Rabalinai' -a to bela-ra to Yahudi.</s>
      <s id="b.2CO.11.26.6">Mporata-a silaka hi rala ngata.</s>
      <s id="b.2CO.11.26.7">Mporata-a silaka hi mali ngata.</s>
      <s id="b.2CO.11.26.8">Mporata-a silaka hi lolo tahi'.</s>
      <s id="b.2CO.11.26.9">Mporata-a silaka ngkai tauna to mpo'uli' ompi' hampepangalaa' -ku moto-ra, ntaa' bela-di!</s>
     </seg>
     <seg type="verse" id="b.2CO.11.27">
      <s id="b.2CO.11.27.1">Hi rala pobago to kupobago-ki Pue', mobago huduwuku-ku pai' mobago hudu pakulea' -ku.</s>
      <s id="b.2CO.11.27.2">Wori' ngkani uma-a tepoleta', uma-a teponginu, uma-a tepongkoni'.</s>
      <s id="b.2CO.11.27.3">Wori' ngkani-a mo'oro', molengi' pai' uma hono' pohea-ku.</s>
     </seg>
     <seg type="verse" id="b.2CO.11.28">
      <s id="b.2CO.11.28.1">Ntani' -na ngkai hawe'ea toe, motomo wo'o kinolo-ku butu eo-na, mpopekiri to Kristen hi butu ngata.</s>
     </seg>
     <seg type="verse" id="b.2CO.11.29">
      <s id="b.2CO.11.29.1">Ane ria ompi' hampepangalaa' -ku to susa' apa' lente pepangala' -ra, susa' wo'o-kuwo nono-ku.</s>
      <s id="b.2CO.11.29.2">Ane ria to monawu' hi rala jeko', peda' wo'o-kuwo nono-ku.</s>
     </seg>
     <seg type="verse" id="b.2CO.11.30">
      <s id="b.2CO.11.30.1">Ane kana mpo'une' -a woto-ku, ku'une' woto-ku mpotutura hawe'ea kalentea-ku.</s>
     </seg>
     <seg type="verse" id="b.2CO.11.31">
      <s id="b.2CO.11.31.1">Hawe'ea to ku'uli' -e we'i, makono omea, uma-a boa'.</s>
      <s id="b.2CO.11.31.2">Alata'ala Tuama-na Pue' Yesus sabi' -ku!</s>
      <s id="b.2CO.11.31.3">Une' -imi duu' kahae-hae-na!</s>
     </seg>
     <seg type="verse" id="b.2CO.11.32">
      <s id="b.2CO.11.32.1">Nto'u-ku hi ngata Damsyik, gubernur to hi une' Raja Aretas doko' mpopatehi-a.</s>
      <s id="b.2CO.11.32.2">Nahubui tantara-na mpojaga wobo' ngata bona ma'ala-a rahoko'.</s>
     </seg>
     <seg type="verse" id="b.2CO.11.33">
      <s id="b.2CO.11.33.1">Aga doo-ku mpotulungi-a.</s>
      <s id="b.2CO.11.33.2">Ra'ulu-a hi rala karanci ntara hameha' wulou' wala, pai' -a tebahaka.</s>
     </seg>
    </div>
    <div type="chapter" id="b.2CO.12">
     <seg type="verse" id="b.2CO.12.1">
      <s id="b.2CO.12.1.1">Uma mpu'u-di ria kalaua-na mpo'une' woto-ta moto-e.</s>
      <s id="b.2CO.12.1.2">Aga nau' wae, ku'une' oa' woto-ku moto toi-e.</s>
      <s id="b.2CO.12.1.3">Kututura-kokoi ulu pangila to napopohiloi-ka Pue'.</s>
     </seg>
     <seg type="verse" id="b.2CO.12.2">
      <s id="b.2CO.12.2.1">Ku'inca hadua to Kristen, hampulu' opo' mpae to liu ra'ore' -i hilou hi po'ohaa' Alata'ala to hi suruga.</s>
      <s id="b.2CO.12.2.2">Uma ku'incai ba woto-na mpu'u-di to ra'ore' -e, ba kao' -na-wadi.</s>
      <s id="b.2CO.12.2.3">Alata'ala-wadi to mpo'inca.</s>
     </seg>
     <seg type="verse" id="b.2CO.12.4">
      <s id="b.2CO.12.4.1">To monoa' ku'inca, tauna toei ra'ore' hilou hi po'ohaa' to uma mowo kalompe' -na, to rahanga' Firdaus.</s>
      <s id="b.2CO.12.4.2">(Hangkani-pi ku'uli', uma ku'incai ba ra'ore' mpu'u-idi, ba pangila-na-wadi, Alata'ala-wadi to mpo'inca.)</s>
      <s id="b.2CO.12.4.3">Bula-na hi ria, mpo'epe-i lolita to lompe' lia, to ko'ia na'epei tilinga manusia', pai' gati uma rapiliu manusia' mpohowa'.</s>
     </seg>
     <seg type="verse" id="b.2CO.12.5">
      <s id="b.2CO.12.5.1">Kakoo-kono-na, natao moto ku'une' tauna to mpohilo pangila to hewa toe.</s>
      <s id="b.2CO.12.5.2">Aga uma-a dota mpo'une' woto-ku moto.</s>
      <s id="b.2CO.12.5.3">Sampale to ku'une' -ki woto-ku moto, hawe'ea kalentea-ku.</s>
     </seg>
     <seg type="verse" id="b.2CO.12.6">
      <s id="b.2CO.12.6.1">Kakoo-kono-na, ane doko' ku'une' woto-ku, uma-a boa', apa' ria mpu'u to natao ku'une' -ki woto-kue.</s>
      <s id="b.2CO.12.6.2">Aga kupengkatarii, uma-pi kututura pangila-ku, bona neo' mpai' ria to mpo'une' -a kampo'epe-ra tutura-ku toi.</s>
      <s id="b.2CO.12.6.3">Ane ria to doko' mpo'une' -a, agina ranaa hi gau' -ku pai' ra'epe lolita-ku.</s>
     </seg>
     <seg type="verse" id="b.2CO.12.7">
      <s id="b.2CO.12.7.1">Jadi', apa' uma mowo kalompe' -na hawe'ea pangila-kue, Alata'ala mpowai' -a hanyala kaparia, bona neo' mpai' molangko rahi nono-ku.</s>
      <s id="b.2CO.12.7.2">Kaparia toe hewa rui to mpotohu' -a ncuu, pai' hewa suro ngkai Magau' Anudaa' to ntora mposori-a.</s>
     </seg>
     <seg type="verse" id="b.2CO.12.8">
      <s id="b.2CO.12.8.1">Tolu ngkani-a mekakae hi Pue', ku'uli': "O Pue', kuperapi' bona nulali-ka-kuwo kaparia toi."</s>
     </seg>
     <seg type="verse" id="b.2CO.12.9">
      <s id="b.2CO.12.9.1">Tapi' na'uli' -ka: "Uma kulali, aga kutulungi-ko hante kabula rala-ku.</s>
      <s id="b.2CO.12.9.2">Hono' -mi toe.</s>
      <s id="b.2CO.12.9.3">Apa' ane lente-ko, karohoa-ku gana kamonoto-na hi rala katuwu' -nu."</s>
      <s id="b.2CO.12.9.4">Toe-mi ompi' -ompi' pai' bohe nono-ku mpololita hawe'ea kalentea-ku, apa' nto'u-ku lente, karohoa Kristus mpokamoui-a.</s>
     </seg>
     <seg type="verse" id="b.2CO.12.10">
      <s id="b.2CO.12.10.1">Jadi', ane lente-a, kupokagoe' moto.</s>
      <s id="b.2CO.12.10.2">Goe' -a ane ba raruge' -a ba rabalinai' -a, ba mporata-a kasusaa' pai' kaparia sabana petuku' -ku hi Kristus.</s>
      <s id="b.2CO.12.10.3">Apa' ane lente-a, nto'u toe-mi moroho-a.</s>
     </seg>
     <seg type="verse" id="b.2CO.12.11">
      <s id="b.2CO.12.11.1">Pololita-ku we'i, hewa towojo mpu'u-a apa' ku'une' -kuna woto-ku moto, aga koi' -le ompi' pai' alaa-na hewa toe-ae.</s>
      <s id="b.2CO.12.11.2">Kakoo-kono-na, ke koi' -dile ompi' to mpo'une' -ae.</s>
      <s id="b.2CO.12.11.3">Apa' nau' uma-a-kuwo hewa hema, aga bate suro Pue' Yesus mpu'u-a, uma-a tepatu'ai ngkai suro to hi retu-ra tilou to mpomobohe hanga' -ra moto.</s>
     </seg>
     <seg type="verse" id="b.2CO.12.12">
      <s id="b.2CO.12.12.1">Bula-ku dohe-ni, kubabehi tanda-tanda to mpakanoto kasuro-na Pue' Yesus mpu'u-a.</s>
      <s id="b.2CO.12.12.2">Mosabara-a mobago hi rala kasusaa', mpobabehi-a tanda mekoncehi pai' anu mobaraka' hante karohoa to ngkai Pue' Ala.</s>
     </seg>
     <seg type="verse" id="b.2CO.12.13">
      <s id="b.2CO.12.13.1">Ha ni'uli' -koina uma hono' petulungia-ku hi koi' -e ompi'!</s>
      <s id="b.2CO.12.13.2">Petulungia-ku hi koi' -le, bate hibalia hante petulungia-ku hi tauna to hi ngata ntani' -na.</s>
      <s id="b.2CO.12.13.3">Ane hi ngata doo, merapi' -a gaji' -ku, tapi' koi' ompi' uma kupomperapii' -koi gaji' -ku.</s>
      <s id="b.2CO.12.13.4">Ha ni'uli' -koina kuposala' toe ompi'?</s>
      <s id="b.2CO.12.13.5">Uma-hanae'!</s>
     </seg>
     <seg type="verse" id="b.2CO.12.14">
      <s id="b.2CO.12.14.1">Pe'epei lompe'!</s>
      <s id="b.2CO.12.14.2">Moliwo-a tohe'i-e mpencuai' -koi katolu ngkani-na.</s>
      <s id="b.2CO.12.14.3">Pai' uma-a mpai' mperapii' -koi ba napa-napa.</s>
      <s id="b.2CO.12.14.4">To kupali', bela rewa-ni, nono-ni to kupali', bona nipoka'ahi' -a.</s>
      <s id="b.2CO.12.14.5">Apa' bela-hawo ana' to mpali' pongkoni' totu'a-ra; totu'a to mpali' pongkoni' ana' -ra.</s>
     </seg>
     <seg type="verse" id="b.2CO.12.15">
      <s id="b.2CO.12.15.1">Jadi', goe' -a mpopake' hawe'ea to ria hi aku' mpotulungi-koi.</s>
      <s id="b.2CO.12.15.2">Sadia-a mpewai' woto-ku moto mpotulungi-koi.</s>
      <s id="b.2CO.12.15.3">Ane hewa toe kabohe ahi' -ku hi koi' ompi', napa pai' hangkedi' rahi ahi' -ni hi aku'?</s>
     </seg>
     <seg type="verse" id="b.2CO.12.16">
      <s id="b.2CO.12.16.1">Ni'inca moto ompi' ka'uma-ku ria mpo'alai' -koi ba napa-napa.</s>
      <s id="b.2CO.12.16.2">Aga ria oa' to mpotuntui' -a, ra'uli' topo'akala-a.</s>
      <s id="b.2CO.12.16.3">Ra'uli' mporata-a rasi' ngkai koi' hante pebagiu-ku.</s>
     </seg>
     <seg type="verse" id="b.2CO.12.17">
      <s id="b.2CO.12.17.1">Uma-e' makono!</s>
      <s id="b.2CO.12.17.2">Tauna to kupahawa' tilou, ha ria-ra to mpo'akalai-koi, alaa-na aku' to mporata rasi'?</s>
      <s id="b.2CO.12.17.3">Uma ria.</s>
     </seg>
     <seg type="verse" id="b.2CO.12.18">
      <s id="b.2CO.12.18.1">Kuperapi' wengi bona Titus tilou mpehupai' -koi, pai' ria wo'o-pi hadua ompi' kupahawa' mpodohei-i.</s>
      <s id="b.2CO.12.18.2">Ha ria-i Titus mpo'akalai-koi nto'u toe-e?</s>
      <s id="b.2CO.12.18.3">Ni'inca moto ompi', Titus pai' aku' hanono lau-kai, pai' hibalia wo'o pokehii-kai.</s>
     </seg>
     <seg type="verse" id="b.2CO.12.19">
      <s id="b.2CO.12.19.1">Neo' ni'uli' hewa toi, hawe'ea to ki'uki' tohe'i, ki'uki' bona mpo'uli' noa' -kai.</s>
      <s id="b.2CO.12.19.2">Ompi' -ompi' to kipoka'ahi'!</s>
      <s id="b.2CO.12.19.3">Mololita-kai tohe'i-e, hi posidaia' -kai hante Kristus.</s>
      <s id="b.2CO.12.19.4">Alata'ala mpotiroi-ta!</s>
      <s id="b.2CO.12.19.5">Hawe'ea to ki'uli', hawe'ea to kibabehi, ki'uli' pai' kibabehi bona mporohoi pepangala' -ni.</s>
     </seg>
     <seg type="verse" id="b.2CO.12.20">
      <s id="b.2CO.12.20.1">Apa' koro' -a, nee-neo' mpai' nto'u katilou-ku mpencuai' -koi, kurata-koi uma hewa to kupokono.</s>
      <s id="b.2CO.12.20.2">Pai' wae wo'o koi', uma-a hewa to nipokono.</s>
      <s id="b.2CO.12.20.3">Nee-neo' mpai' kurata-koi nto'u-ni momehono' pai' momepohingii', momepokaroe pai' hore mpopeliu woto-ni moto, momeruge', mometuntui', pai' hore molangko nono.</s>
      <s id="b.2CO.12.20.4">Nee-neo' kurata-koi uma hintuwu' ompi'.</s>
     </seg>
     <seg type="verse" id="b.2CO.12.21">
      <s id="b.2CO.12.21.1">Koro' -a nee-neo' mpai' ane rata wo'o-apa hi retu, kehi-ni tohe'e mpaka'ea' -a hi nyanyoa Pue' -ku, Pue' Alata'ala, alaa-ku geo' mpokageoi' wori' tauna to mojeko', apa' ko'ia oa' -ra medea ngkai gau' -ra to sala', pobualo' -ra pai' kehi-ra to uma tumotoa.</s>
     </seg>
    </div>
    <div type="chapter" id="b.2CO.13">
     <seg type="verse" id="b.2CO.13.1">
      <s id="b.2CO.13.1.1">Tohe'i-e katolu ngkani-na-ama mpai' tilou mpencuai' -koi.</s>
      <s id="b.2CO.13.1.2">Kiwoi-koi lolita Buku Tomoroli' to mpo'uli': "Ane ria tauna to rapakilu mpobabehi sala', kana ria nte rodua ba tolu to jadi' sabi', bona monoa' -mi kara-kara-na."</s>
     </seg>
     <seg type="verse" id="b.2CO.13.2">
      <s id="b.2CO.13.2.1">Bula-ku dohe-ni karongkani-na wengi, kupopo'ingai' -ramo to mojeko'.</s>
      <s id="b.2CO.13.2.2">Jadi', tempo toi, bula-ku molaa-pidi, kuhulii' wo'o-mi paresa' -ku hi hira' pai' hi hema-hema to mparaluu paresa' toi: ane rata-apa mpai', karapo' mpu'u-a, uma-ra mpai' haduaa to tebahaka ngkai roe-ku.</s>
     </seg>
     <seg type="verse" id="b.2CO.13.3">
      <s id="b.2CO.13.3.1">Bo ria-koi to merapi' bona kupopohiloi-koi tanda kanapowiwi-na Kristus mpu'u-a, wae-pi popea!</s>
      <s id="b.2CO.13.3.2">Ane rata-apa mpai' hi retu, nihilo moto mpai' kuasa to nawai' -ka Kristus!</s>
      <s id="b.2CO.13.3.3">Uma mpai' lente paresa' Kristus to kuparata-kokoi, ni'epe moto mpai' karoho-na.</s>
     </seg>
     <seg type="verse" id="b.2CO.13.4">
      <s id="b.2CO.13.4.1">Lente mpu'u-ile wengi Kristus nto'u karaparika' -nae.</s>
      <s id="b.2CO.13.4.2">Aga tuwu' nculii' -imi sabana karohoa to ngkai Alata'ala.</s>
      <s id="b.2CO.13.4.3">Kai' wo'o ompi', lente wo'o-kai hangkaa-ngkania hante Kristus.</s>
      <s id="b.2CO.13.4.4">Aga ngkai karohoa-na Alata'ala, bate mporata-kai katuwua' to bo'u hangkaa-ngkania hante Kristus.</s>
      <s id="b.2CO.13.4.5">Jadi' ane rata-a mpai' ompi', nihilo moto karohoa to nawai' -kakai Alata'ala toe.</s>
     </seg>
     <seg type="verse" id="b.2CO.13.5">
      <s id="b.2CO.13.5.1">Ompi' -ompi', niparesa' nono-ni moto, ba makono mpu'u-mi pepangala' -ni hi Kristus.</s>
      <s id="b.2CO.13.5.2">Wile nono-ni moto.</s>
      <s id="b.2CO.13.5.3">Ba uma monoto hi koi' ompi' kamo'oha' -na Kristus Yesus hi rala nono-ni?</s>
      <s id="b.2CO.13.5.4">Nee-neo' mpai' boa' -wadi pepangala' -ni.</s>
     </seg>
     <seg type="verse" id="b.2CO.13.6">
      <s id="b.2CO.13.6.1">Kusarumaka ompi', monoto wo'o-mi hi koi' kabela-nakai suro to boa'.</s>
     </seg>
     <seg type="verse" id="b.2CO.13.7">
      <s id="b.2CO.13.7.1">Mekakae-kai hi Alata'ala bona neo' -koi mpobabehi to sala'.</s>
      <s id="b.2CO.13.7.2">Patuju-kai mosampaya hewa toe, uma-hawo bona monoto kasuro-na Pue' Yesus mpu'u-kai.</s>
      <s id="b.2CO.13.7.3">Patuju-kaile, bona koi' ompi' mpobabehi to lompe'.</s>
      <s id="b.2CO.13.7.4">Nau' tauna to hantongo' tetura tilou mposapuaka oa' kuasa-kai, uma beiwa, asala koi' ompi' mpobabehi to lompe'.</s>
     </seg>
     <seg type="verse" id="b.2CO.13.8">
      <s id="b.2CO.13.8.1">Asala nituku' napa to makono, uma-hawo ma'ala kilawa' -koi.</s>
      <s id="b.2CO.13.8.2">Doko' kitulungi oa' -dakoi mpotuku' napa to makono-e.</s>
     </seg>
     <seg type="verse" id="b.2CO.13.9">
      <s id="b.2CO.13.9.1">Goe' nono-kai nau' lente-kai, asala koi' -mi to moroho.</s>
      <s id="b.2CO.13.9.2">Mosampaya-kai bona monoto nono-ni mpotuku' Pue'.</s>
     </seg>
     <seg type="verse" id="b.2CO.13.10">
      <s id="b.2CO.13.10.1">Toe-die pai' ku'uki' ami' -kokoi sura tohe'i-e bula-ku molaa-pidi, bona ane rata-apa mpai', uma-apa karapo' hante kuasa to nawai' -ka Pue'.</s>
      <s id="b.2CO.13.10.2">Apa' nawai' -a kuasa toi bona mporohoi pepangala' -ni, uma mpokero pepangala' -ni.</s>
     </seg>
     <seg type="verse" id="b.2CO.13.11">
      <s id="b.2CO.13.11.1">Ka'omea-na ompi', kana goe' -koi.</s>
      <s id="b.2CO.13.11.2">Pakanoto petuku' -ni hi Pue', pakaroho nono-ni hante paresa' -ku, hanono lau-mokoi pai' tuwu' hintuwu'.</s>
      <s id="b.2CO.13.11.3">Pai' Alata'ala mpodohei-koi: napopohiloi-koi ahi' -na pai' nawai' -koi kalompea' tuwu'.</s>
     </seg>
     <seg type="verse" id="b.2CO.13.12">
      <s id="b.2CO.13.12.1">Mometabe-tabe-koi hante nono mpu'u ane hirua' -koi hi pogamparaa.</s>
     </seg>
     <seg type="verse" id="b.2CO.13.13">
      <s id="b.2CO.13.13.1">(G13-12) Hawe'ea topepangala' hi Yesus to hi rehe'i mpakatu tabe hi koi' ompi'.</s>
     </seg>
     <seg type="verse" id="b.2CO.13.14">
      <s id="b.2CO.13.14.1">(G13-13) Pue' Yesus Kristus mpogane' -koi, Alata'ala tida mpoka'ahi' -koi, duu' -na Inoha' Tomoroli' mpopohintuwu' -koi pai' mpodohei-koi omea.</s>
      <s id="b.2CO.13.14.2">Hudu rei.</s>
     </seg>
    </div>
   </div>
   <div type="book" id="b.GAL">
    <div type="chapter" id="b.GAL.1">
     <seg type="verse" id="b.GAL.1.2">
      <s id="b.GAL.1.2.1">Sura toi ngkai aku' Paulus, suro Pue' Yesus, kupakatu hi koi' ompi' -ompi' to Galatia to mepangala' -mi hi Pue' Yesus.</s>
      <s id="b.GAL.1.2.2">Aku' pai' hawe'ea ompi' hampepangalaa' to dohe-ku hi rehe'i mpo'uli' wori' tabe!</s>
      <s id="b.GAL.1.2.3">Bela manusia' to mposuro-a, pai' bela wo'o manusia' to mpo'ongko' -a jadi' suro Pue' Yesus.</s>
      <s id="b.GAL.1.2.4">Yesus Kristus moto-hana to mpopajadi' -a suro-na, hante Alata'ala to Tuama to mpotuwu' nculii' -i ngkai kamatea.</s>
     </seg>
     <seg type="verse" id="b.GAL.1.3">
      <s id="b.GAL.1.3.1">Wori' tabe: mekakae-a hi Alata'ala Tuama-ta pai' hi Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.GAL.1.4">
      <s id="b.GAL.1.4.1">Pue' Yesus mpewai' woto-na rapatehi mpotolo' jeko' -ta, bona nabahaka-ta ngkai kuasa dunia' to dada'a toi.</s>
      <s id="b.GAL.1.4.2">Nababehi toe ntuku' konoa Alata'ala Tuama-ta.</s>
     </seg>
     <seg type="verse" id="b.GAL.1.5">
      <s id="b.GAL.1.5.1">Une' -imi Alata'ala duu' kahae-hae-na!</s>
      <s id="b.GAL.1.5.2">Amin.</s>
     </seg>
     <seg type="verse" id="b.GAL.1.6">
      <s id="b.GAL.1.6.1">Mekehele-a mpokehele-koi ompi'!</s>
      <s id="b.GAL.1.6.2">Ko'ia-di mahae Alata'ala mpokio' -koi hante kabula rala Kristus bona mepangala' -koi hi Kareba Lompe' -e, meleli' lau-mokoi ngkai Alata'ala pai' -koi mpotuku' ohea to ntani' -na.</s>
     </seg>
     <seg type="verse" id="b.GAL.1.7">
      <s id="b.GAL.1.7.1">Kakoo-kono-na, uma ria ohea ntani' -na mporata kalompea' ngkai Alata'ala, muntu' Kareba Lompe' to kiparata-mikokoi toe-wadi.</s>
      <s id="b.GAL.1.7.2">Tapi' ria-ra hi retu to mpaka'ingu' -koi hante tudui' -ra to boa'.</s>
      <s id="b.GAL.1.7.3">Patuju-ra doko' mpohala'weo Kareba Lompe' Kristus-ra.</s>
     </seg>
     <seg type="verse" id="b.GAL.1.8">
      <s id="b.GAL.1.8.1">Aga ku'uli' -kokoi, hema-hema to mpokeni kareba to ntani' -na to uma hibalia hante Kareba Lompe' to mpolia' kiparata-mikokoi, Alata'ala mpototowi-ra!</s>
      <s id="b.GAL.1.8.2">Nau' ba kai' moto-mi ba paiana mala'eka ngkai suruga mpu'u-i, bate kana natotowi Alata'ala-ra!</s>
     </seg>
     <seg type="verse" id="b.GAL.1.9">
      <s id="b.GAL.1.9.1">Bula-kai hi retu-pidi dohe-ni, ria-mi ki'uli' -kokoi hewa toe, pai' kuhulii' tena toe-e lau: ane ria to mpokeni kareba to ntani' -na ngkai to nitarima-mi, bate natotowi Alata'ala-i!</s>
     </seg>
     <seg type="verse" id="b.GAL.1.10">
      <s id="b.GAL.1.10.1">Jadi', beiwa-mi ompi'?</s>
      <s id="b.GAL.1.10.2">Ha mpope'une' hi manusia' -a mpo'uli' lolita-ku toe-e we'i?</s>
      <s id="b.GAL.1.10.3">Uma-e'.</s>
      <s id="b.GAL.1.10.4">Doko' mporata pe'une' ngkai Alata'ala-a-wadi-kuna.</s>
      <s id="b.GAL.1.10.5">Ba ni'uli' -koina wae-e ompi', doko' ngala' nono manusia' -a-wadi?</s>
      <s id="b.GAL.1.10.6">Ane ke rapa' -na doko' ngala' nono manusia' -a-wadi, ke uma-a jadi' batua Kristus!</s>
     </seg>
     <seg type="verse" id="b.GAL.1.11">
      <s id="b.GAL.1.11.1">Bona ni'inca mpu'u ompi', Kareba Lompe' to kukeni-e, bela ngkai pekiri manusia'.</s>
     </seg>
     <seg type="verse" id="b.GAL.1.12">
      <s id="b.GAL.1.12.1">Uma kutarima Kareba Lompe' toe ngkai manusia', uma wo'o ria tauna to mpotudui' -a.</s>
      <s id="b.GAL.1.12.2">Yesus Kristus moto-mi to mpopo'incai-a Kareba Lompe' toe.</s>
     </seg>
     <seg type="verse" id="b.GAL.1.14">
      <s id="b.GAL.1.14.1">Tantu ni'inca moto ompi' dala ngkatuwu' -ku ri'ulu, bula-ku mpotuku' agama Yahudi-pidi.</s>
      <s id="b.GAL.1.14.2">Wori' moto doo to hingkala'ia-ku mpotuku' agama Yahudi, aga kudagi omea-ra, apa' kutuku' hawe'ea ada totu'a-ku ngkai nono-ku mpu'u.</s>
      <s id="b.GAL.1.14.3">Nto'u toe ngasa' -a-damo mpobalinai' -ra topetuku' -na Yesus to mepue' hi Alata'ala, doko' kuropuhi-ra.</s>
     </seg>
     <seg type="verse" id="b.GAL.1.15">
      <s id="b.GAL.1.15.1">Aga nau' wae gau' -ku, napelihi ami' -ama Alata'ala kako'ia-ku putu, pai' hi tempo to napakatantu nakio' -ama hante kabula rala-na jadi' suro-na.</s>
     </seg>
     <seg type="verse" id="b.GAL.1.16">
      <s id="b.GAL.1.16.1">Nto'u toe, napopo'incai-a kahema-na Ana' -na, bona ma'ala kuparata kareba Ana' -na toe hi tauna to bela-ra to Yahudi.</s>
      <s id="b.GAL.1.16.2">Nto'u kanakio' -ku Alata'ala toe, uma-a momewai' ngkalolita hante manusia'.</s>
     </seg>
     <seg type="verse" id="b.GAL.1.17">
      <s id="b.GAL.1.17.1">Uma wo'o-a hilou ncala' hi ngata Yerusalem mpopetudui' hi tauna to jadi' suro Pue' Yesus ri'ulu ngkai aku'.</s>
      <s id="b.GAL.1.17.2">Pe'ongko' -kumi hilou hi tana' Arab, pai' ngkai ria nculii' wo'o-ama hilou hi ngata Damsyik.</s>
     </seg>
     <seg type="verse" id="b.GAL.1.18">
      <s id="b.GAL.1.18.1">Tolu mpae ngkai ree, pai' lako' hilou-ada hi Yerusalem bona mpencuai' Petrus, mo'oha' -a dohe-na romingku kahae-na.</s>
     </seg>
     <seg type="verse" id="b.GAL.1.19">
      <s id="b.GAL.1.19.1">Nto'u toe, hirua' wo'o-a hante Yakobus ompi' -na moto Pue' Yesus.</s>
      <s id="b.GAL.1.19.2">Aga suro Pue' Yesus to ntani' -na, uma-ra kuhiloi.</s>
      <s id="b.GAL.1.19.3">To rodua toera-wadi to kuhilo.</s>
     </seg>
     <seg type="verse" id="b.GAL.1.20">
      <s id="b.GAL.1.20.1">Napa to ku'uki' toe we'i ompi' bate makono.</s>
      <s id="b.GAL.1.20.2">Alata'ala to mpotiroi nono-ku!</s>
     </seg>
     <seg type="verse" id="b.GAL.1.21">
      <s id="b.GAL.1.21.1">Ngkai ree, hilou-ama hi tana' Siria pai' Kilikia.</s>
     </seg>
     <seg type="verse" id="b.GAL.1.22">
      <s id="b.GAL.1.22.1">Kahae-ku hilou tohe'e, uma-a me'onga-onga hi tana' Yudea, topetuku' Kristus hi ria uma mpohiloi lence-ku.</s>
     </seg>
     <seg type="verse" id="b.GAL.1.23">
      <s id="b.GAL.1.23.1">Lolita doo-wadi to ra'epe to mpo'uli': "Tauna to mpobalinai' -taele wengi, hi'a lau-mi to mpopalele agama to doko' naropuhi-e wengi."</s>
     </seg>
     <seg type="verse" id="b.GAL.1.24">
      <s id="b.GAL.1.24.1">Toe pai' mpo'une' Alata'ala-ramo, apa' ra'epe napa to jadi' hi aku'.</s>
     </seg>
    </div>
    <div type="chapter" id="b.GAL.2">
     <seg type="verse" id="b.GAL.2.1">
      <s id="b.GAL.2.1.1">Hampulu' opo' mpae ngkai ree, hilou wo'o-ama hi Yerusalem hante Barnabas.</s>
      <s id="b.GAL.2.1.2">Pai' Titus wo'o kupo'ema' hilou.</s>
     </seg>
     <seg type="verse" id="b.GAL.2.2">
      <s id="b.GAL.2.2.1">Pai' -a hilou hi Yerusalem nto'u toe, apa' ria lolita ngkai Alata'ala to mpo'uli' -ka kana hilou-a.</s>
      <s id="b.GAL.2.2.2">Karata-ku hi Yerusalem, ku'uli' -raka pangkeni to Kristen hi ria napa ihi' Kareba Lompe' to kukeni hi tauna to bela-ra to Yahudi.</s>
      <s id="b.GAL.2.2.3">Koro' -a, nee-neo' mpai' ria to mposalai' tudui' -ku, duu' -na uma ria kalaua-na bago-ku mpotudui' tauna Kareba Lompe', lompe' to mpolia' kupobago-mi, lompe' to bula-na kupobago-pidi.</s>
      <s id="b.GAL.2.2.4">Toe pai' moromu-a muntu' hante pangkeni to Kristen hi Yerusalem.</s>
     </seg>
     <seg type="verse" id="b.GAL.2.3">
      <s id="b.GAL.2.3.1">Ka'omea-na, Titus, to kupo'ema' toei, nau' to Yunani-i, uma-i rapewuku bona ratini' ntuku' Atura Musa.</s>
     </seg>
     <seg type="verse" id="b.GAL.2.4">
      <s id="b.GAL.2.4.1">Ria moto-ra to mpo'uli' Titus kana ratini'.</s>
      <s id="b.GAL.2.4.2">Tauna toera mpo'uli' Katokristen-ra, ntaa' boa' -ra-wadi.</s>
      <s id="b.GAL.2.4.3">Mesua' bongo-ra hi rala poromua-kai doko' mpolelemata-kai.</s>
      <s id="b.GAL.2.4.4">Apa' patuju-ra bona hawe'ea to Kristen kana mengkoru hi Atura Musa.</s>
      <s id="b.GAL.2.4.5">Tapi' uma mingki' tapengkorui Atura Musa bona jadi' monoa' -ta hi poncilo Alata'ala-e.</s>
      <s id="b.GAL.2.4.6">Tebahaka-tamo ngkai Atura Musa sabana posidaia' -ta hante Kristus Yesus.</s>
     </seg>
     <seg type="verse" id="b.GAL.2.5">
      <s id="b.GAL.2.5.1">Uma-kai mengkoru hangkedia' hi tudui' -ra to boa' toe.</s>
      <s id="b.GAL.2.5.2">Bate metantida-kai, bona Kareba Lompe' neo' ragalo hante tudui' -ra to boa' toe, bona Kareba Lompe' to nitarima ompi' bate makono mpu'u.</s>
     </seg>
     <seg type="verse" id="b.GAL.2.6">
      <s id="b.GAL.2.6.1">Jadi', pangkeni hi Yerusalem to ra'uli' bohe pangka' -ra toe uma mpotampai ba napa-napa hi tudui' -ku.</s>
      <s id="b.GAL.2.6.2">(Ba bohe mpu'u pangka' -ra ba uma, hibalia-wadi-kuna, apa' Alata'ala uma mpelence tauna.)</s>
     </seg>
     <seg type="verse" id="b.GAL.2.7">
      <s id="b.GAL.2.7.1">Uma-ra mpotampai napa-napa hi tudui' -ku, rapangaku' lau-mi ka'aku' -nami to nasarumaka Alata'ala mpokeni Kareba Lompe' hi tauna to bela-ra to Yahudi, hewa Petrus wo'o nasarumaka Alata'ala mpokeni Kareba Lompe' hi to Yahudi.</s>
     </seg>
     <seg type="verse" id="b.GAL.2.8">
      <s id="b.GAL.2.8.1">(Apa' Alata'ala mpowai' karohoa hi Petrus jadi' suro Pue' Yesus hi to Yahudi.</s>
      <s id="b.GAL.2.8.2">Pai' Alata'ala wo'o-wadi-kuwo to mpowai' -a karohoa jadi' suro-na hi tauna to bela-ra to Yahudi.)</s>
     </seg>
     <seg type="verse" id="b.GAL.2.9">
      <s id="b.GAL.2.9.1">Jadi', Yakobus, Petrus pai' Yohanes toera-e, to lence-na mpototu'ai hawe'ea to Kristen hi Yerusalem, hira' toe mpo'uli': "Makono mpu'u, Paulus nakio' mpu'u-imi Pue' Yesus jadi' suro-na."</s>
      <s id="b.GAL.2.9.2">Toe pai' momekamu ngkapale-kai, kai' Barnabas hante hira' Yakobus, Petrus pai' Yohanes.</s>
      <s id="b.GAL.2.9.3">Pomekamu ngkapale-kai toe jadi' tanda kahintuwu' -kai.</s>
      <s id="b.GAL.2.9.4">Hibalia lolita kai: kahira' -nami to mpokarebai-ra to Yahudi, pai' kai' -kaiwo, to mpokarebai to bela-ra to Yahudi.</s>
     </seg>
     <seg type="verse" id="b.GAL.2.10">
      <s id="b.GAL.2.10.1">Sampale to raperapi', bona uma-kai putu mpotulungi tokabu.</s>
      <s id="b.GAL.2.10.2">Ane toe-hana, bate to kubabehi ami' -mi.</s>
     </seg>
     <seg type="verse" id="b.GAL.2.11">
      <s id="b.GAL.2.11.1">Hangkani, nto'u Petrus rata hi ngata Antiokhia, uma kudiki' -diki' mpokamaro-i, apa' sala' mpu'u gau' -na.</s>
     </seg>
     <seg type="verse" id="b.GAL.2.12">
      <s id="b.GAL.2.12.1">Lomo' -na uma-i mpelence to Yahudi ba to bela-ra to Yahudi, ngkoni' moto-i hangkaa-ngkania hante topetuku' Yesus to bela-ra to Yahudi.</s>
      <s id="b.GAL.2.12.2">Aga nto'u karata-ra ba hangkuja dua doo-na Yakobus ngkai Yerusalem, mengkawulaa-imi ngkai topetuku' Yesus to bela-ra to Yahudi.</s>
      <s id="b.GAL.2.12.3">Uma-ipi daho' ngkoni' dohe-ra, apa' me'eka' -i mpai' rakehele to Yahudi to lako' rata toera.</s>
     </seg>
     <seg type="verse" id="b.GAL.2.13">
      <s id="b.GAL.2.13.1">Pai' to Yahudi to ntani' -na hi Antiokhia to mepue' hi Pue' Yesus, metuku' wo'o-ramo-rawo mpotuku' gau' -na Petrus toe, nau' ra'inca moto ka'uma-na-hawo natao.</s>
      <s id="b.GAL.2.13.2">Duu' -na Barnabas wo'o-hawo mehina loe', uma-ipi ngkoni' dohe-ra to bela-ra to Yahudi.</s>
     </seg>
     <seg type="verse" id="b.GAL.2.14">
      <s id="b.GAL.2.14.1">Kuhilo gau' -ra toe uma hintotoa hante tudui' to makono to tarata hi Kareba Lompe'.</s>
      <s id="b.GAL.2.14.2">Toe pai' kukamaro-imi Petrus hi nyanyoa hawe'ea to morumpu, ku'uli' -ki: "Iko to Yahudi-ko, tapi' biasa-na mpotuku' ada-ra to bela-ra to Yahudi-moko, uma-pi mingki' nutuku' ada to Yahudi.</s>
      <s id="b.GAL.2.14.3">Jadi', napa-di pai' doko' nupewuku topetuku' Pue' Yesus to bela-ra to Yahudi mpotuku' ada to Yahudi-e!"</s>
     </seg>
     <seg type="verse" id="b.GAL.2.15">
      <s id="b.GAL.2.15.1">Ane kai' Petrus, to Yahudi ami' -ka-kaina ngkai kaputu-kai, uma-kaiwo dada'a gau' -kai hewa tauna to uma mpo'incai Alata'ala.</s>
     </seg>
     <seg type="verse" id="b.GAL.2.16">
      <s id="b.GAL.2.16.1">Aga nau' wae, ki'inca kabela-na kehi-kai to lompe' pai' -kai jadi' monoa' hi poncilo Alata'ala.</s>
      <s id="b.GAL.2.16.2">Nau' kituku' lia hawe'ea parenta hi rala Atura Musa, bela tetu to mpomonoa' -kai hi poncilo Alata'ala.</s>
      <s id="b.GAL.2.16.3">Ohea bona jadi' monoa' hi poncilo Alata'ala-le, muntu' mepangala' hi Kristus Yesus-wadi.</s>
      <s id="b.GAL.2.16.4">Toe pai' mepangala' -makai hi Kristus Yesus bona jadi' monoa' -kai hi poncilo-na Alata'ala sabana pepangala' -kai hi Kristus.</s>
      <s id="b.GAL.2.16.5">Uma-pi kisarumaka petuku' -kai hi Atura Musa, apa' uma ria haduaa tauna to jadi' monoa' hi poncilo Alata'ala ngkai kampotuku' -ra parenta to hi rala Atura Musa.</s>
     </seg>
     <seg type="verse" id="b.GAL.2.17">
      <s id="b.GAL.2.17.1">Jadi', kai' to Yahudi, doko' jadi' monoa' -ka-kaina hi poncilo Alata'ala ngkai posidaia' -kai hante Kristus.</s>
      <s id="b.GAL.2.17.2">Tapi' meka' ria mpai' tauna to mpo'uli' hewa toi: "Ane mepangala' -wadi-koi hi Kristus pai' uma-pi mengkoru-koi hi Atura Musa, batua-na topojeko' wo'o-wadi-ko-koiwo hibalia hante tauna to bela-ra to Yahudi.</s>
      <s id="b.GAL.2.17.3">Jadi', mojeko' lau-mokoi sabana petuku' -ni hi Kristus tetu."</s>
      <s id="b.GAL.2.17.4">Uma-e' makono lolita toe ompi'!</s>
     </seg>
     <seg type="verse" id="b.GAL.2.18">
      <s id="b.GAL.2.18.1">Ane rapa' -na kubahakai-mi mpotuku' Atura Musa pai' oti toe kukanculihii wo'o-mi mpotuku' Atura toe, mojeko' mpu'u-ama ompi'.</s>
     </seg>
     <seg type="verse" id="b.GAL.2.19">
      <s id="b.GAL.2.19.1">Apa' mogaa' -mi posidaia' -ku hante Atura Musa.</s>
      <s id="b.GAL.2.19.2">Ngkai Atura Musa toe pai' alaa-na masala' -ama hi poncilo Alata'ala pai' natao rahuku' mate-a.</s>
      <s id="b.GAL.2.19.3">Toe pai' alaa-na mogaa' -mi posidaia' -ku hante Atura Musa, bona mpotuku' konoa Alata'ala-a-damo.</s>
      <s id="b.GAL.2.19.4">Ma'ala-mi ta'uli' hewa toi: nto'u Kristus mate hi kaju parika', hewa aku' -midie to mate dohe-nae.</s>
     </seg>
     <seg type="verse" id="b.GAL.2.20">
      <s id="b.GAL.2.20.1">Bela-pi aku' to tuwu' toi-e, Kristus-mi-hanale to tuwu' hi rala katuwu' -kue.</s>
      <s id="b.GAL.2.20.2">Jadi', kahae-ku hi rala dunia' toi, bate mepangala' -a hi Ana' Alata'ala to mpoka'ahi' -a pai' to mpewai' woto-na rapatehi mposampei-a.</s>
     </seg>
     <seg type="verse" id="b.GAL.2.21">
      <s id="b.GAL.2.21.1">Alata'ala mpomonoa' -ta hi poncilo-na ngkai kabula rala-na.</s>
      <s id="b.GAL.2.21.2">Uma-hana lompe' ane tasapuaka kabula rala-na toe.</s>
      <s id="b.GAL.2.21.3">Ane rapa' -na ria mpu'u ohea-ta jadi' monoa' hi poncilo Alata'ala ngkai petuku' -ta hi Atura Musa, ke uma ria kalaua-na Kristus mate.</s>
     </seg>
    </div>
    <div type="chapter" id="b.GAL.3">
     <seg type="verse" id="b.GAL.3.1">
      <s id="b.GAL.3.1.1">Wojo mpu'u-koi, ompi' -ompi' to Galatia!</s>
      <s id="b.GAL.3.1.2">Napa-di pai' nipelele' tauna mpobagiu-koi, alaa-na uma-pi nituku' tudui' to makono-e?</s>
      <s id="b.GAL.3.1.3">Tudui' -ku wengi hi koi' ompi' monoto lia, mpakanoto patuju Yesus Kristus mate hi kaju parika'.</s>
     </seg>
     <seg type="verse" id="b.GAL.3.2">
      <s id="b.GAL.3.2.1">Kiwoi-e' ompi' napa to jadi' hi koi' moto wengi.</s>
      <s id="b.GAL.3.2.2">Ha mpotarima-koi Inoha' Tomoroli' ngkai petuku' -ni hi Atura Musa?</s>
      <s id="b.GAL.3.2.3">Uma-hawoe'!</s>
      <s id="b.GAL.3.2.4">Nitarima Inoha' Tomoroli' -le apa' ni'epe Kareba Lompe' alaa-na mepangala' -mokoi hi Yesus.</s>
     </seg>
     <seg type="verse" id="b.GAL.3.3">
      <s id="b.GAL.3.3.1">Jadi', napa pai' wojo rahi-koi!</s>
      <s id="b.GAL.3.3.2">Lomo' pepangala' -ni hi Yesus, mporata-koi katuwua' to bo'u ngkai kuasa Inoha' Tomoroli'.</s>
      <s id="b.GAL.3.3.3">Ha ni'uli' -koina wae, ma'ala-koi jadi' moroli' wae lau hante pakulea' -ni moto?</s>
      <s id="b.GAL.3.3.4">Uma-e'!</s>
     </seg>
     <seg type="verse" id="b.GAL.3.4">
      <s id="b.GAL.3.4.1">Nee-neo' mpai' meleli' mpu'u-koi ngkai petuku' -ni hi Pue' Yesus.</s>
      <s id="b.GAL.3.4.2">Nee-neo' uma-pi ria kalaua-na hawe'ea pegane' Alata'ala to nirasai-mi.</s>
      <s id="b.GAL.3.4.3">Kusarumaka bate ria kalaua-na!</s>
     </seg>
     <seg type="verse" id="b.GAL.3.5">
      <s id="b.GAL.3.5.1">Alata'ala mpowai' -koi Inoha' Tomoroli' hante uma ria huka' -na pai' nababehi tanda-tanda to mobaraka' hi laintongo' -ni.</s>
      <s id="b.GAL.3.5.2">Ha nababehi toe sabana kampotuku' -ni Atura Musa?</s>
      <s id="b.GAL.3.5.3">Uma-hawoe'!</s>
      <s id="b.GAL.3.5.4">Nababehi toe apa' kampo'epe-ni Kareba Lompe' mepangala' -mokoi hi Pue' Yesus.</s>
     </seg>
     <seg type="verse" id="b.GAL.3.6">
      <s id="b.GAL.3.6.1">Ria lolita Buku Tomoroli' to mpotompo'wiwi Abraham, hewa toi moni-na: "Abraham mpopangala' Alata'ala, pai' ngkai pepangala' -na toe Alata'ala mpotarima-i napomonoa' -i hi poncilo-na."</s>
     </seg>
     <seg type="verse" id="b.GAL.3.7">
      <s id="b.GAL.3.7.1">Jadi', monoto-mi tahilo: hema to mepangala', hira' toe-mi to jadi' muli Abraham.</s>
     </seg>
     <seg type="verse" id="b.GAL.3.8">
      <s id="b.GAL.3.8.1">Ngkai owi ria ami' -mi patuju Alata'ala mpomonoa' tauna to bela-ra to Yahudi ngkai pepangala' -ra.</s>
      <s id="b.GAL.3.8.2">Toe pai' hi rala Buku Tomoroli' nalowa ami' -mi Kareba Lompe' hi Abraham, na'uli' -ki: "Ngkai iko mpai' kugane' hawe'ea tauna hi dunia'."</s>
     </seg>
     <seg type="verse" id="b.GAL.3.9">
      <s id="b.GAL.3.9.1">Batua-na, hewa Alata'ala mpogane' Abraham sabana pepangala' -na, wae wo'o hema-hema to mepangala' hi Yesus bate nagane' Alata'ala hangkaa-ngkania hante Abraham.</s>
     </seg>
     <seg type="verse" id="b.GAL.3.10">
      <s id="b.GAL.3.10.1">Hi rala Buku Tomoroli' owi te'uki' hewa toi: "Hema to uma tida mpotuku' butu nyala parenta to te'uki' hi rala Atura Musa, bate natotowi-ra Alata'ala."</s>
      <s id="b.GAL.3.10.2">Jadi', hema to doko' jadi' monoa' hi poncilo Alata'ala hi kampotuku' -ra Atura Musa, natotowi Alata'ala lau-ra mpai', apa' uma hema to mpokule' mpotuku' omea.</s>
     </seg>
     <seg type="verse" id="b.GAL.3.11">
      <s id="b.GAL.3.11.1">Jadi', monoto-mi tahilo: uma ria haduaa to monoa' hi poncilo Alata'ala ngkai petuku' -ra hi Atura Musa.</s>
      <s id="b.GAL.3.11.2">Apa' ria wo'o lolita Buku Tomoroli' to mpo'uli' hewa toi: "Tauna to monoa' hi poncilo Alata'ala mporata katuwua' to lompe' ngkai pepangala' -ra."</s>
     </seg>
     <seg type="verse" id="b.GAL.3.12">
      <s id="b.GAL.3.12.1">Ane doko' jadi' monoa' -ta hi poncilo Alata'ala hante petuku' -ta hi Atura Musa, batua-na mposarumaka po'ingku-ta moto, uma-ta mepangala' hi Alata'ala.</s>
      <s id="b.GAL.3.12.2">Apa' ria te'uki' hi rala Buku Tomoroli' to mpo'uli': "Hema to mpobabehi hawe'ea atura toe, hira' -mi to mporata katuwua' ngkai atura toe."</s>
     </seg>
     <seg type="verse" id="b.GAL.3.13">
      <s id="b.GAL.3.13.1">Kita' omea masipato' natotowi Alata'ala apa' tatiboki Atura-na.</s>
      <s id="b.GAL.3.13.2">Aga nau' wae, Kristus mpobahaka-tamo ngkai totowi toe.</s>
      <s id="b.GAL.3.13.3">Te'uki' hi rala Buku Tomoroli' owi hewa toi: "Tauna to ratoe hi kaju bona rapatehi, tauna toei natotowi Alata'ala."</s>
      <s id="b.GAL.3.13.4">Jadi', nto'u Kristus mate hi kaju parika', Hi'a-mi to mposampei-ta mporata petotowi Alata'ala.</s>
     </seg>
     <seg type="verse" id="b.GAL.3.14">
      <s id="b.GAL.3.14.1">Patuju Yesus mate raparika' toe, bona tauna to bela-ra to Yahudi wo'o ma'ala mporata rasi' to najanci Alata'ala hi Abraham.</s>
      <s id="b.GAL.3.14.2">Mporata-ra rasi' toe ngkai posidaia' -ra hante Yesus Kristus.</s>
      <s id="b.GAL.3.14.3">Jadi', ane mepangala' -ta hi Yesus Kristus to mate raparika', mporata-tamo Inoha' Tomoroli' to najanci Alata'ala owi.</s>
     </seg>
     <seg type="verse" id="b.GAL.3.15">
      <s id="b.GAL.3.15.1">Ompi' -ompi', ku'ala' tonco ngkai katuwu' -ta eo-eo-na.</s>
      <s id="b.GAL.3.15.2">Rapa' -na ria hadua tauna to mpo'uki' sura pojanci.</s>
      <s id="b.GAL.3.15.3">Ane sura-na toe mpolia' nateke-mi pai' rasaa' ntuku' ada topoparenta, tau ntani' -na uma ma'ala mpodonihii ihi' -na ba mpolawa' kadupa' -na.</s>
     </seg>
     <seg type="verse" id="b.GAL.3.16">
      <s id="b.GAL.3.16.1">Wae wo'o hante pojanci Alata'ala-e ompi'.</s>
      <s id="b.GAL.3.16.2">Alata'ala mpobabehi janci-na hi Abraham pai' hi muli-na.</s>
      <s id="b.GAL.3.16.3">(Penotohi lompe' lolita tohe'e we'i.</s>
      <s id="b.GAL.3.16.4">Uma ria te'uki' hewa toi: Alata'ala mpobabehi janci-na "hi muli-muli Abraham" to wori'.</s>
      <s id="b.GAL.3.16.5">To te'uki' hewa toi: Alata'ala mpobabehi janci-na "hi muli Abraham," hewa to hadua-wadi, apa' to ratoa' hante lolita toe, muli Abraham to hadua-wadi, Hi'a-mi Kristus.)</s>
     </seg>
     <seg type="verse" id="b.GAL.3.17">
      <s id="b.GAL.3.17.1">Jadi', poko batua lolita rapa' -ku we'i hewa toi: Pojanci Alata'ala hi Abraham mpolia' nasaa' -mi Alata'ala.</s>
      <s id="b.GAL.3.17.2">Opo' atu tolu mpulu' mpae oti toe, Alata'ala mpowai' wo'o-mi Atura-na hi manusia'.</s>
      <s id="b.GAL.3.17.3">Tapi' uma-i mo'ungkere' ngkai pojanci-na hi Abraham alaa-na uma-pi oko.</s>
      <s id="b.GAL.3.17.4">Pojanci-na hi Abraham toe bate kana madupa'.</s>
     </seg>
     <seg type="verse" id="b.GAL.3.18">
      <s id="b.GAL.3.18.1">Ane rapa' -na muli Abraham kana mpotuku' Atura Musa bona mporata napa to najanci Alata'ala, batua-na uma raratai rasi' toe ngkai pojanci Alata'ala.</s>
      <s id="b.GAL.3.18.2">Tapi' Alata'ala mpowai' Abraham rasi' toe sabana pojanci-na.</s>
      <s id="b.GAL.3.18.3">Rasi' toe pewai' mara ngkai kabula rala-na Alata'ala.</s>
     </seg>
     <seg type="verse" id="b.GAL.3.19">
      <s id="b.GAL.3.19.1">Jadi', meka' ria mpai' tauna to mpo'uli' hewa toi: "Ane wae-di, napa lau-mi patuju-na Atura Musa-e?"</s>
      <s id="b.GAL.3.19.2">Alata'ala mpowai' Atura Musa ngkabokoa' ngkai pojanci-na hi Abraham, pai' patuju-na bona mpakanoto hi manusia' kamojeko' -ra mpotiboki konoa-na.</s>
      <s id="b.GAL.3.19.3">Patuju Alata'ala, bona manusia' mpotuku' Atura Musa toe duu' -na rata muli-na Abraham to ralowa hi rala pojanci Alata'ala owi, Hi'a-mi Kristus.</s>
      <s id="b.GAL.3.19.4">Alata'ala mpopahawa' mala'eka-na mpoparata Atura-na hi Musa, pai' Musa toei to jadi' tauntongo' to mpoparata Atura Pue' hi ntodea.</s>
     </seg>
     <seg type="verse" id="b.GAL.3.20">
      <s id="b.GAL.3.20.1">Jadi', Atura Musa rata hi ntodea mpake' tauntongo'.</s>
      <s id="b.GAL.3.20.2">Tapi' nto'u-na Alata'ala mpobabehi janci-na hi Abraham, uma-hana ria tauntongo'.</s>
      <s id="b.GAL.3.20.3">Alata'ala hadudua-na-wadi to mpobabehi janci toe.</s>
     </seg>
     <seg type="verse" id="b.GAL.3.21">
      <s id="b.GAL.3.21.1">Jadi', ha mosisala Atura Musa pai' pojanci Alata'ala?</s>
      <s id="b.GAL.3.21.2">Uma-hawo.</s>
      <s id="b.GAL.3.21.3">Ane rapa' -na ma'ala tatuku' atura-atura to matantu bona tarata katuwua' to lompe', tantu atura toe-mi-hawo jadi' ohea-ta jadi' monoa' hi poncilo Alata'ala.</s>
     </seg>
     <seg type="verse" id="b.GAL.3.22">
      <s id="b.GAL.3.22.1">Tapi' hi rala Buku Tomoroli' te'uki' hewa toi: hawe'ea manusia' masala' hi poncilo Alata'ala sabana jeko' -ra.</s>
      <s id="b.GAL.3.22.2">Jadi', uma ria ohea ntani' -na jadi' monoa' hi poncilo-na, muntu' pepangala' -ta hi Yesus Kristus-wadi.</s>
      <s id="b.GAL.3.22.3">Katuwua' to lompe' to najanci Alata'ala, bate nawai' hi hema-hema to mepangala'.</s>
     </seg>
     <seg type="verse" id="b.GAL.3.23">
      <s id="b.GAL.3.23.1">Owi, kako'ia-ta mpo'incai mepangala' hi Yesus, mengkoru-ta hi atura pai' parenta.</s>
      <s id="b.GAL.3.23.2">Katuwu' -ta nto'u toe ma'ala rarapai' -ki tauna to ratarungku', apa' tehoo' -ta hante wori' nyala atura pai' parenta.</s>
      <s id="b.GAL.3.23.3">Tehoo' -ta hante atura pai' parenta toe, duu' -na rata-mi tempo-na Alata'ala mpopo'incai-ta kahema-nai Kristus pai' -ta mepangala' hi Hi'a.</s>
     </seg>
     <seg type="verse" id="b.GAL.3.24">
      <s id="b.GAL.3.24.1">Atura Musa ma'ala rarapai' -ki guru to mpotete' -ta, duu' -na ta'inca-imi Kristus, bona kita' jadi' monoa' hi poncilo Alata'ala sabana pepangala' -ta hi Kristus.</s>
     </seg>
     <seg type="verse" id="b.GAL.3.25">
      <s id="b.GAL.3.25.1">Jadi' hewa too-toi, uma-pi ria kalaua-na tapengkorui Atura Musa bona ke jadi' monoa' -ta hi poncilo Alata'ala.</s>
      <s id="b.GAL.3.25.2">Apa' mpolia' monoa' -tamo hi poncilo-na sabana pepangala' -ta hi Kristus.</s>
     </seg>
     <seg type="verse" id="b.GAL.3.26">
      <s id="b.GAL.3.26.1">Jadi', ana' Alata'ala omea-mokoi ompi' sabana pepangala' -ni hi Kristus Yesus.</s>
     </seg>
     <seg type="verse" id="b.GAL.3.27">
      <s id="b.GAL.3.27.1">Apa' raniu' omea-mokoi jadi' topetuku' Kristus, pai' hi poncilo Alata'ala, hibalia hante Kristus-mokoi.</s>
     </seg>
     <seg type="verse" id="b.GAL.3.28">
      <s id="b.GAL.3.28.1">Alata'ala uma mpelence ba to'apa-ta: to Yahudi ba bela to Yahudi, to tuwu' batua ba to tuwu' maradika, tomane ba tobine-- hi poncilo Alata'ala hibalia omea-koi sabana posidaia' -ni hante Kristus Yesus.</s>
     </seg>
     <seg type="verse" id="b.GAL.3.29">
      <s id="b.GAL.3.29.1">Jadi', apa' lawi' mosidai' hante Kristus-mokoie, muli Abraham wo'o-moko-koiwo, pai' mporata wo'o-moko-koiwo napa to najanci Alata'ala hi Abraham.</s>
     </seg>
    </div>
    <div type="chapter" id="b.GAL.4">
     <seg type="verse" id="b.GAL.4.1">
      <s id="b.GAL.4.1.1">Hewa toe, ompi': rapa' -na ria hadua ana' maradika.</s>
      <s id="b.GAL.4.1.2">Hawe'ea rewa tuama-na mpai', hi'a omea pue' -na.</s>
      <s id="b.GAL.4.1.3">Aga ane nto'u kakedia' -na-pidi, raponcawa hewa hadua batua-i-pidi.</s>
     </seg>
     <seg type="verse" id="b.GAL.4.2">
      <s id="b.GAL.4.2.1">Ria tauna to mpewili' -i pai' mpo'urusi rewa-na, duu' -na rata-mi tempo-na to napakatantu tuama-na.</s>
     </seg>
     <seg type="verse" id="b.GAL.4.3">
      <s id="b.GAL.4.3.1">Wae wo'o hante kita' ompi': kako'ia-ta mpo'incai Alata'ala, kita' hewa ana' toei, apa' mengkoru-ta hi ada pai' atura to hi dunia' toi.</s>
     </seg>
     <seg type="verse" id="b.GAL.4.4">
      <s id="b.GAL.4.4.1">Aga karata-na tempo to napakatantu Alata'ala, napahawa' -mi Ana' -na tumai hi dunia'.</s>
      <s id="b.GAL.4.4.2">Ana' -na toei putu ngkai hadua tobine, pai' -i mewali to Yahudi to mengkoru hi Atura Musa.</s>
     </seg>
     <seg type="verse" id="b.GAL.4.5">
      <s id="b.GAL.4.5.1">Alata'ala mpopahawa' Ana' -na tumai bona mpobahaka-ta ngkai Atura Musa, bona kita' wo'o ma'ala napajadi' ana' -na.</s>
     </seg>
     <seg type="verse" id="b.GAL.4.6">
      <s id="b.GAL.4.6.1">Jadi', apa' lawi' ana' Alata'ala-tamoe, Alata'ala mpohubui Inoha' Ana' -na mo'oha' hi rala nono-ta.</s>
      <s id="b.GAL.4.6.2">Ngkai pobago Inoha' Tomoroli' hi rala nono-ta toe, mekio' -ta hi Alata'ala, ta'uli' -ki: "O Mama!</s>
      <s id="b.GAL.4.6.3">O Tuama-ku!"</s>
     </seg>
     <seg type="verse" id="b.GAL.4.7">
      <s id="b.GAL.4.7.1">Jadi', uma-pi tapengkorui Atura Musa bona ke jadi' monoa' -ta hi poncilo Alata'ala.</s>
      <s id="b.GAL.4.7.2">Ana' Alata'ala-tamo!</s>
      <s id="b.GAL.4.7.3">Pai' ane ntoa' napo'ana' -tamo, bate nawai' -ta mpai' hawe'ea to naporodo hi ana' -na.</s>
     </seg>
     <seg type="verse" id="b.GAL.4.8">
      <s id="b.GAL.4.8.1">Owi kako'ia-ni mpo'incai Alata'ala, mengkoru-koi hi pue' -pue' to mobaraka', aga to bela-ra Alata'ala.</s>
     </seg>
     <seg type="verse" id="b.GAL.4.10">
      <s id="b.GAL.4.10.1">Tapi' tempo toi ni'inca-imi Alata'ala-- hiaa' kakono-na Alata'ala-di-hawo to ri'ulu mpo'inca-koi!</s>
      <s id="b.GAL.4.10.2">Jadi', napa-di-koina pai' doko' nikanculihii ada pai' atura to hewa toe-e?</s>
      <s id="b.GAL.4.10.3">Nituku' lau-mi ada agama Yahudi hewa eo palia, tempo mosusa', wula bo'u pai' eo bohe ntani' -na.</s>
      <s id="b.GAL.4.10.4">Ada pai' atura tetu-le uma mpokeni rasi', pai' uma-koi mpai' tebahaka ngkai huku' jeko' -ni ngkai petuku' -ni hi atura tetu-e.</s>
      <s id="b.GAL.4.10.5">Jadi', napa pai' doko' mengkoru nculii' wo'o-mokoi hi ada pai' atura to hewa tetu-e!</s>
     </seg>
     <seg type="verse" id="b.GAL.4.11">
      <s id="b.GAL.4.11.1">Koro' -a nee-neo' mpai' uma ria kalaua-na lenge' -ku mpokeni Kareba Lompe' hi koi'.</s>
     </seg>
     <seg type="verse" id="b.GAL.4.12">
      <s id="b.GAL.4.12.1">Ompi' -ku to Galatia!</s>
      <s id="b.GAL.4.12.2">Kuperapi' bona nituku' mpu'u ingku-ku.</s>
      <s id="b.GAL.4.12.3">Apa' nau' to Yahudi-a, kubahakai-mi mpotuku' ada to Yahudi bona aku' jadi' hewa koi' to bela-koi to Yahudi.</s>
      <s id="b.GAL.4.12.4">Lompe' lia kehi-ni hi aku' wengi.</s>
     </seg>
     <seg type="verse" id="b.GAL.4.13">
      <s id="b.GAL.4.13.1">Tantu nikiwoi-pidi karata-ku hi ngata-ni wengi mpokeni Kareba Lompe' hi koi'.</s>
      <s id="b.GAL.4.13.2">Nto'u toe peda' -a.</s>
     </seg>
     <seg type="verse" id="b.GAL.4.14">
      <s id="b.GAL.4.14.1">Haki' -ku toe mpakasusa' -koi.</s>
      <s id="b.GAL.4.14.2">Aga nau' wae, uma-a nipokarungku ba nipoka'oja'.</s>
      <s id="b.GAL.4.14.3">Nitarima lau-ada, niponcawa mala'eka ngkai Alata'ala, niponcawa hewa Kristus Yesus lau-ada.</s>
     </seg>
     <seg type="verse" id="b.GAL.4.15">
      <s id="b.GAL.4.15.1">Goe' mpu'u nono-ni nto'u toe ompi'.</s>
      <s id="b.GAL.4.15.2">Jadi' napa pai' mobali' -mi nono-ni tempo toi?</s>
      <s id="b.GAL.4.15.3">Nto'u toe wengi, ku'inca mpu'u ompi', ane ria ba napa-napa to kuparaluu, uma nipekabosi'; kira-kira ane ke bisa-wadi, nau' mata-ni moto-mi nijungki' pai' niwai' -ka, ba ke uma nipekabosi'.</s>
     </seg>
     <seg type="verse" id="b.GAL.4.16">
      <s id="b.GAL.4.16.1">Ha ni'uli' -koina, aku' jadi' bali' -ni tempo toi apa' ku'uli' -kokoi napa to makono?</s>
     </seg>
     <seg type="verse" id="b.GAL.4.17">
      <s id="b.GAL.4.17.1">Tauna to hantongo' tetura ria, doko' mpu'u-ra ngala' nono-ni.</s>
      <s id="b.GAL.4.17.2">Tapi' patuju-ra uma-hana lompe'.</s>
      <s id="b.GAL.4.17.3">Patuju-ra doko' mpogaa' -koi ngkai aku', bona nituku' -ra hante nono-ni mpu'u.</s>
     </seg>
     <seg type="verse" id="b.GAL.4.18">
      <s id="b.GAL.4.18.1">Lompe' lau-di ane ria to doko' ngala' nono-ni.</s>
      <s id="b.GAL.4.18.2">Uma muntu' bula-ku dohe-ni, lingku' -ku wo'o, lompe' oa' ane ria to doko' ngala' nono-ni, asala patuju-ra lompe'.</s>
     </seg>
     <seg type="verse" id="b.GAL.4.19">
      <s id="b.GAL.4.19.1">Ompi' -ompi', kuponcawa ana' -ku moto-mokoi.</s>
      <s id="b.GAL.4.19.2">Aga susa' -mi nono-ku toi-e mpopenonoi-koi, pai' bate susa' oa' mpai' nono-ku ane ko'ia-koi jadi' hewa Kristus.</s>
     </seg>
     <seg type="verse" id="b.GAL.4.20">
      <s id="b.GAL.4.20.1">Doko' lia-ama hi retu dohe-ni ompi', bona lolita-ku to karapo' ma'ala kubalii'.</s>
      <s id="b.GAL.4.20.2">Apa' tuhu-mi nono-ku toi-e ompi'.</s>
     </seg>
     <seg type="verse" id="b.GAL.4.21">
      <s id="b.GAL.4.21.1">Ee koi' to doko' mengkoru hi Atura Musa, pe'epei-kae' lolita-ku!</s>
      <s id="b.GAL.4.21.2">Ku'uli' -kokoi napa to te'uki' hi rala Buku Atura Musa.</s>
     </seg>
     <seg type="verse" id="b.GAL.4.22">
      <s id="b.GAL.4.22.1">Te'uki' hewa toi: Abraham, rodua-ki ana' -na.</s>
      <s id="b.GAL.4.22.2">Ana' -na to hadua putu ngkai Hagar, to tuwu' batua-i.</s>
      <s id="b.GAL.4.22.3">Pai' ana' -na to hadua putu ngkai Sara, bela-i-hana batua.</s>
     </seg>
     <seg type="verse" id="b.GAL.4.23">
      <s id="b.GAL.4.23.1">Ana' to putu ngkai tobine to tuwu' batua, putu hewa ana' biasa ntuku' konoa manusia'.</s>
      <s id="b.GAL.4.23.2">Tapi' ana' to putu ngkai tobine to bela-i batua, putu ntuku' janci Alata'ala hi Abraham.</s>
     </seg>
     <seg type="verse" id="b.GAL.4.25">
      <s id="b.GAL.4.25.1">Tutura tohe'e ma'ala jadi' tudui' hi kita'.</s>
      <s id="b.GAL.4.25.2">Tobine to rodua toera mpobatuai ronyala ohea jadi' monoa' hi poncilo Alata'ala.</s>
      <s id="b.GAL.4.25.3">Hagar ma'ala rarapai' -ki tauna to doko' jadi' monoa' hi poncilo Alata'ala hi kampotuku' -ra Atura Musa.</s>
      <s id="b.GAL.4.25.4">Apa' hawe'ea tauna to mpotuku' Atura Musa tuwu' hewa batua, apa' mengkoru-ra hi Atura Musa hewa batua mengkoru hi maradika-na.</s>
      <s id="b.GAL.4.25.5">Jadi', Hagar toei ma'ala rarapai' -ki Bulu' Sinai hi tana' Arab.</s>
      <s id="b.GAL.4.25.6">Pai' Hagar toei ma'ala rarapai' -ki ngata Yerusalem to hi dunia' toi.</s>
      <s id="b.GAL.4.25.7">Apa' pue' ngata Yerusalem tuwu' hewa batua, napobatua Atura Musa.</s>
     </seg>
     <seg type="verse" id="b.GAL.4.26">
      <s id="b.GAL.4.26.1">Sara ma'ala rarapai' -ki Yerusalem to hi suruga.</s>
      <s id="b.GAL.4.26.2">Sara toe-imile to tapotina kita' toi-e ompi', apa' uma-i tuwu' batua, pai' kita' uma-ta napobatua Atura Musa.</s>
     </seg>
     <seg type="verse" id="b.GAL.4.28">
      <s id="b.GAL.4.28.1">Tohe'e hewa lolita Buku Tomoroli' to mpo'uli': Goe' -ko-kona iko tobine to lalo, to uma-ko-kona hangkania mo'ana'.</s>
      <s id="b.GAL.4.28.2">Goe' pai' mohahelo' -ko, to uma hangkania ntodohaka mpo'ote ana'.</s>
      <s id="b.GAL.4.28.3">Apa' nau' lalo-ko, meliu mpai' kawori' muli-nu ngkai tobine to mo'anai' ami'."</s>
     </seg>
     <seg type="verse" id="b.GAL.4.29">
      <s id="b.GAL.4.29.1">Nto'u toe owi, ana' Abraham to putu hewa ana' biasa mpobalinai' tu'ai-na to putu ntuku' janci Alata'ala.</s>
      <s id="b.GAL.4.29.2">Wae wo'o to jadi' tempo toi-e: tauna to doko' mpewuku-ta mpotuku' Atura Musa mpobalinai' -ta to mpotuku' konoa Inoha' Tomoroli'.</s>
     </seg>
     <seg type="verse" id="b.GAL.4.30">
      <s id="b.GAL.4.30.1">Tapi' napa to te'uki' hi rala Buku Tomoroli'?</s>
      <s id="b.GAL.4.30.2">Te'uki' hewa toi: "Popalai-i tobine to tuwu' batua tetui hante ana' -na!</s>
      <s id="b.GAL.4.30.3">Apa' ana' batua toe uma ma'ala mpotarima sosora tuama-na hangkaa-ngkania hante ana' to putu ngkai tobine to uma tuwu' batua."</s>
     </seg>
     <seg type="verse" id="b.GAL.4.31">
      <s id="b.GAL.4.31.1">Jadi', kita' toi-e ompi', uma-ta-tana hewa ana' Hagar, to tuwu' batua.</s>
      <s id="b.GAL.4.31.2">Kita' toi-e hewa ana' Sara, to uma tuwu' batua.</s>
     </seg>
    </div>
    <div type="chapter" id="b.GAL.5">
     <seg type="verse" id="b.GAL.5.1">
      <s id="b.GAL.5.1.1">Kristus mpobahaka-tamo ngkai Atura Musa bona tebahaka mpu'u-tamo.</s>
      <s id="b.GAL.5.1.2">Toe pai' pakatida nono-ni, neo' -pi dota rapobatua nculii'!</s>
     </seg>
     <seg type="verse" id="b.GAL.5.2">
      <s id="b.GAL.5.2.1">Epe-dile!</s>
      <s id="b.GAL.5.2.2">Aku' Paulus mpo'uli' -kokoi: ane doko' jadi' monoa' -koi hi poncilo Alata'ala hante mpotuku' ada petini' Atura Musa, batua-na, Kristus uma-pi mokalaua hi koi'.</s>
     </seg>
     <seg type="verse" id="b.GAL.5.3">
      <s id="b.GAL.5.3.1">Ku'uli' wo'o: hema to mpopetini' ntuku' Atura Musa, kana mpotuku' wo'o-ra hawe'ea parenta ntani' -na hi rala Atura Musa.</s>
     </seg>
     <seg type="verse" id="b.GAL.5.4">
      <s id="b.GAL.5.4.1">Ane doko' jadi' monoa' -koi hi poncilo Alata'ala hi kampotuku' -ni Atura Musa, niputuhi lau-mi posidaia' -ni hante Kristus.</s>
      <s id="b.GAL.5.4.2">Alata'ala doko' mpomonoa' mara-koi ngkai kabula rala-na.</s>
      <s id="b.GAL.5.4.3">Jadi', ane doko' nipomonoa' moto woto-ni, nihuna lau-mi pewai' -na toe.</s>
     </seg>
     <seg type="verse" id="b.GAL.5.5">
      <s id="b.GAL.5.5.1">Aga ane kai' ompi', ngkai petete' Inoha' Tomoroli' kisarumaka Alata'ala-wadi mpomonoa' -kai sabana pepangala' -kai hi Kristus Yesus.</s>
      <s id="b.GAL.5.5.2">Pai' bate toe-mi to kipopea hante nono mpu'u.</s>
     </seg>
     <seg type="verse" id="b.GAL.5.6">
      <s id="b.GAL.5.6.1">Ane mosidai' -ta-damo hante Kristus Yesus, ba ratini' -ta ba uma, uma-pi beiwa.</s>
      <s id="b.GAL.5.6.2">Poko-nale, mepangala' hi Yesus, pai' pepangala' -ta toe incana ane ma'ahi' -ta hi doo.</s>
     </seg>
     <seg type="verse" id="b.GAL.5.7">
      <s id="b.GAL.5.7.1">Owi, lompe' petuku' -ni hi Kareba Lompe'.</s>
      <s id="b.GAL.5.7.2">Hiaa' napa pai' uma-pi nituku' tudui' to makono-e?</s>
      <s id="b.GAL.5.7.3">Hema-ra to mpohala'tara-koie?</s>
     </seg>
     <seg type="verse" id="b.GAL.5.8">
      <s id="b.GAL.5.8.1">Tudui' -ra tetu bela ngkai Alata'ala, to mpokio' -koi jadi' topetuku' -na.</s>
     </seg>
     <seg type="verse" id="b.GAL.5.9">
      <s id="b.GAL.5.9.1">Ria lolita bulawa to mpo'uli' hewa toi: "Ragi to hangkedi' mpakawoke' lunu to wori'."</s>
      <s id="b.GAL.5.9.2">Pai' tudui' -ra tetu-mi to hewa ragi.</s>
     </seg>
     <seg type="verse" id="b.GAL.5.10">
      <s id="b.GAL.5.10.1">Aga nau' wae, apa' hintuwu' -tamo hi rala Pue', bate kuparasaya ka'uma-na mpai' nipangalai' -ra to mpokeni tudui' to boa' tetu.</s>
      <s id="b.GAL.5.10.2">Pai' tauna to mpaka'ingu' -koi tetura lou, bate nahuku' -ra mpai' Alata'ala, uma napenara' ba hema-ra.</s>
     </seg>
     <seg type="verse" id="b.GAL.5.11">
      <s id="b.GAL.5.11.1">Ompi' -ompi', ria tauna to mpo'uli' aku' moto mpotudui' tauna mpotuku' ada petini' Atura Musa.</s>
      <s id="b.GAL.5.11.2">Uma-hanae' makono lolita toe!</s>
      <s id="b.GAL.5.11.3">Ane ke hewa toe tudui' -ku, ke uma-a ra'ewa to Yahudi.</s>
      <s id="b.GAL.5.11.4">Tudui' -kule: kita' kana mepangala' hi Kristus, apa' muntu' ngkai kamate-na Kristus raparika' pai' -ta jadi' monoa' hi poncilo Alata'ala-e.</s>
      <s id="b.GAL.5.11.5">Ngkai tudui' -ku toe-die pai' alaa-na ngasa' -ra to Yahudi mpo'ewa-ae.</s>
     </seg>
     <seg type="verse" id="b.GAL.5.12">
      <s id="b.GAL.5.12.1">Agina-pi tauna to mpolengo pepangala' -ni tetu-rae ria uma muntu' ratini', agina rapentolui lau-ramo!</s>
     </seg>
     <seg type="verse" id="b.GAL.5.13">
      <s id="b.GAL.5.13.1">Alata'ala mpokio' -ta jadi' ana' -na, bona tebahaka-tamo.</s>
      <s id="b.GAL.5.13.2">Aga neo' ta'uli' hewa toi: "Ane tebahaka mpu'u-ta ngkai Atura Musa, ma'ala-ta mpobabehi napa konoa-ta."</s>
      <s id="b.GAL.5.13.3">Neo' ompi'!</s>
      <s id="b.GAL.5.13.4">Kana momepoka'ahi' pai' mometulungi-ta hadua bo hadua.</s>
     </seg>
     <seg type="verse" id="b.GAL.5.14">
      <s id="b.GAL.5.14.1">Ria parenta to mpo'uli': "Kana tapoka'ahi' doo-ta hewa pompoka'ahi' -ta woto-ta moto."</s>
      <s id="b.GAL.5.14.2">Ane tatuku' parenta to hanyala toe, hibali tatuku' -mi hawe'ea parenta to hi rala Atura Pue'.</s>
     </seg>
     <seg type="verse" id="b.GAL.5.15">
      <s id="b.GAL.5.15.1">Hiaa' ane ntora motuda' pai' momehingki' -koi, pelompehi-e', himpau silaka-koi mpai'.</s>
     </seg>
     <seg type="verse" id="b.GAL.5.16">
      <s id="b.GAL.5.16.1">Hewa toi patuju-ku: kana tatuku' petete' Inoha' Tomoroli' bona neo' tatuku' kahinaa nono to dada'a.</s>
     </seg>
     <seg type="verse" id="b.GAL.5.17">
      <s id="b.GAL.5.17.1">Apa' kahinaa nono to dada'a mosisala hante konoa Inoha' Tomoroli', pai' konoa Inoha' Tomoroli' mosisala hante kahinaa nono to dada'a.</s>
      <s id="b.GAL.5.17.2">Ane tatuku' to hanyala, uma tatuku' to hanyala-na.</s>
      <s id="b.GAL.5.17.3">Ane tatuku' konoa Inoha' Tomoroli', uma tababehi kada'aa to hi rala nono-ta.</s>
     </seg>
     <seg type="verse" id="b.GAL.5.18">
      <s id="b.GAL.5.18.1">Jadi', ane natete' Inoha' Tomoroli' -ta-damo, uma mingki' tapengkorui Atura Pue' to naparata Musa.</s>
     </seg>
     <seg type="verse" id="b.GAL.5.19">
      <s id="b.GAL.5.19.1">Incana lia kehi to tababehi ane tatuku' kahinaa nono to dada'a.</s>
      <s id="b.GAL.5.19.2">Rapa' -na: mobualo' ba mogau' sala' -ta hante tobine ba tomane, ba kehi ntani' -na to uma tumotoa,</s>
     </seg>
     <seg type="verse" id="b.GAL.5.20">
      <s id="b.GAL.5.20.1">mepue' hi pue' -pue' ntani' -na ngkai Alata'ala, medoti, mohuku' hi doo, motuda', mohiri', moroe, mpopeliu woto-ta moto, doko' mogaa' pai' doko' me'ewa,</s>
     </seg>
     <seg type="verse" id="b.GAL.5.21">
      <s id="b.GAL.5.21.1">mohingi', mengkakalangu-langu, ntora mosusa', pai' wori' nyala wo'o-pi ntani' -na.</s>
      <s id="b.GAL.5.21.2">Kupopo'ingai' ami' -mokoi wengi, pai' kupopo'ingai' tena-koi wae lau: hema to mogau' hewa toe, uma-ra mpai' jadi' ntodea Alata'ala hi rala Kamagaua' -na.</s>
     </seg>
     <seg type="verse" id="b.GAL.5.22">
      <s id="b.GAL.5.22.1">Tapi' ane natete' -ta Inoha' Tomoroli', kehi-ta hewa toi: mpoka'ahi' doo-ta, goe' -ta, rodo nono-ta, mosabara, mo'olu pai' lompe' kehi-ta, tida pepangala' -ta,</s>
     </seg>
     <seg type="verse" id="b.GAL.5.23">
      <s id="b.GAL.5.23.1">dingki' nono-ta, pai' mpokuasai woto-ta moto.</s>
      <s id="b.GAL.5.23.2">Uma ria atura napa-napa to mpotagi po'ingku to hewa toe.</s>
     </seg>
     <seg type="verse" id="b.GAL.5.24">
      <s id="b.GAL.5.24.1">Ma'ala ta'uli' hewa toi: kita' to napobagia Kristus Yesus, raparika' -tamo hangkaa-ngkania hante Hi'a-- batua-na, mogaa' -mi posidaia' -ta hante kahinaa nono-ta to dada'a, uma-pi tatuku' konoa-ta moto.</s>
     </seg>
     <seg type="verse" id="b.GAL.5.25">
      <s id="b.GAL.5.25.1">Ane Inoha' Tomoroli' mpowai' -ta tuwu' to bo'u, wae-pi, bate mpotuku' Inoha' Tomoroli' toe-ta-damo.</s>
     </seg>
     <seg type="verse" id="b.GAL.5.26">
      <s id="b.GAL.5.26.1">Neo' molangko nono-ta, neo' momepedahi ngkanono ba momepohingii'.</s>
     </seg>
    </div>
    <div type="chapter" id="b.GAL.6">
     <seg type="verse" id="b.GAL.6.1">
      <s id="b.GAL.6.1.1">Ompi' -ompi', ane mpohilo-ta ompi' hampepangalaa' -ta mpobabehi gau' to sala', kita' to nakuasai Inoha' Tomoroli' kana mpotete' nculii' -i-hawo hi ohea to makono.</s>
      <s id="b.GAL.6.1.2">Aga neo' -hawo ngkerepa' lolita-ta, kana tapololitai-i hante ka'olu-olu-na.</s>
      <s id="b.GAL.6.1.3">Pai' pelompehi, bona neo' mpai' kita' wo'o rasori mpobabehi jeko'.</s>
     </seg>
     <seg type="verse" id="b.GAL.6.2">
      <s id="b.GAL.6.2.1">Kana mometulungi-ta hadua bo hadua, ba hema-ta to hi rala kasusaa', bona ngkai kehi-ta toe, tatuku' -mi atura Kristus.</s>
     </seg>
     <seg type="verse" id="b.GAL.6.3">
      <s id="b.GAL.6.3.1">Ane ria hadua tauna to mpo'uli' meliu-i ngkai doo-na, hiaa' uma-di, batua-na mpopakawa' woto-na moto-imi-hawo.</s>
     </seg>
     <seg type="verse" id="b.GAL.6.4">
      <s id="b.GAL.6.4.1">Agina butu dua-ta mpetonoi kehi-ta, ba lompe' -di ba uma.</s>
      <s id="b.GAL.6.4.2">Ane lompe', ma'ala tapokagoe'.</s>
      <s id="b.GAL.6.4.3">Neo' -ta mponaa kehi doo.</s>
     </seg>
     <seg type="verse" id="b.GAL.6.5">
      <s id="b.GAL.6.5.1">Apa' butu dua-nata hore-hore mpotangku kehi-ta moto.</s>
     </seg>
     <seg type="verse" id="b.GAL.6.6">
      <s id="b.GAL.6.6.1">Tauna to ratudui' Lolita Alata'ala kana mpobagii to mpotudui' -i ngkai rasi' ba napa-napa to ria hi hi'a.</s>
     </seg>
     <seg type="verse" id="b.GAL.6.7">
      <s id="b.GAL.6.7.1">Mo'inga' -inga' -ta ompi'!</s>
      <s id="b.GAL.6.7.2">Ane ta'uli' ma'ala-ta mpopakawa' Alata'ala, bate mpopakawa' woto-ta moto-tamo.</s>
      <s id="b.GAL.6.7.3">Napa to tahu'a, tetu wo'o mpai' to tapepae.</s>
     </seg>
     <seg type="verse" id="b.GAL.6.8">
      <s id="b.GAL.6.8.1">Ane tauna ntora mpobabehi kehi to ntuku' kahinaa nono-na to dada'a, wua' -na mpai': ragaa' -i ngkai Alata'ala duu' kahae-hae-na.</s>
      <s id="b.GAL.6.8.2">Tapi' ane tauna mpobabehi kehi to mpotuku' konoa Inoha' Tomoroli', wua' -na mpai' ngkai Inoha' Tomoroli' toe: mporata-i katuwua' to lompe' dohe Alata'ala duu' kahae-hae-na.</s>
     </seg>
     <seg type="verse" id="b.GAL.6.9">
      <s id="b.GAL.6.9.1">Toe-mi ompi' pai' neo' taka'ohai mpobabehi kehi to lompe', apa' ane tida-ta mpobabehi kehi to lompe', bate rata mpai' tempo-na tarata wua' -na.</s>
     </seg>
     <seg type="verse" id="b.GAL.6.10">
      <s id="b.GAL.6.10.1">Jadi', bula-ta mologa-pidi, kana mpobabehi to lompe' -ta hi hawe'ea tauna, peliu-liu-nami hi ompi' hampepangalaa' -ta.</s>
     </seg>
     <seg type="verse" id="b.GAL.6.11">
      <s id="b.GAL.6.11.1">Petonoi-e'!</s>
      <s id="b.GAL.6.11.2">Bagia sura tohe'i-e ku'uki' hante pale-ku moto.</s>
      <s id="b.GAL.6.11.3">Nihilo moto kabohe ntanii' ukia' -ku.</s>
     </seg>
     <seg type="verse" id="b.GAL.6.12">
      <s id="b.GAL.6.12.1">Guru to mpokeni tudui' to boa' tetura ria mpotuku' ada to kahiloa hi mali-na-wadi, apa' doko' mpope'une' -ra hi doo.</s>
      <s id="b.GAL.6.12.2">Toe pai' ra'uli' kana ratini' -koi ntuku' Atura Musa.</s>
      <s id="b.GAL.6.12.3">Patuju-ra bona neo' -ra mpai' rabalinai' to Yahudi.</s>
      <s id="b.GAL.6.12.4">Me'eka' -ra ane mepangala' -ra hi Kristus to mate raparika' pai' uma-ra mpotuku' ada toe, to Yahudi mpobalinai' -ra.</s>
     </seg>
     <seg type="verse" id="b.GAL.6.13">
      <s id="b.GAL.6.13.1">Hiaa' kakoo-kono-na tauna to mpotuku' ada petini' tetura, uma wo'o-ra-wadi-rawo mpotuku' hawe'ea Atura Musa.</s>
      <s id="b.GAL.6.13.2">Patuju-ra, ke ratini' -koi bona bohe nono-ra hi kampotuku' -ni hawa' -ra.</s>
     </seg>
     <seg type="verse" id="b.GAL.6.14">
      <s id="b.GAL.6.14.1">Aga aku' -e-kuna, uma-a dota mpomobohe nono-ku, muntu' mpomobohe Pue' -ta Yesus Kristus-a, to mate raparika'.</s>
      <s id="b.GAL.6.14.2">Ma'ala-mi ta'uli': nto'u Yesus raparika', aku' wo'o raparika' dohe-na, apa' mogaa' -mi posidaia' -ku hante hawe'ea to hi dunia' toi, uma-pi ria to kusarumaka ntani' -na ngkai Hi'a.</s>
     </seg>
     <seg type="verse" id="b.GAL.6.15">
      <s id="b.GAL.6.15.1">Ratini' ba uma, bela toe poko-na.</s>
      <s id="b.GAL.6.15.2">Poko-nale, katuwua' to bo'u ngkai Alata'ala.</s>
     </seg>
     <seg type="verse" id="b.GAL.6.16">
      <s id="b.GAL.6.16.1">Mekakae-a hi Alata'ala bona kalompea' tuwu' pai' ahi' -na nawai' hi hawe'ea tauna to mpotuku' tudui' toi, duu' -na hi tauna to Israel to napobagia Alata'ala.</s>
     </seg>
     <seg type="verse" id="b.GAL.6.17">
      <s id="b.GAL.6.17.1">Ka'omea-na, kuperapi' bona neo' -pi ria tauna to mposusai' -a.</s>
      <s id="b.GAL.6.17.2">Apa' rari' webaa' to hi woto-kue, tanda ka'aku' -nami batua Pue' Yesus.</s>
     </seg>
     <seg type="verse" id="b.GAL.6.18">
      <s id="b.GAL.6.18.1">Ompi', kusarumaka Pue' -ta Yesus Kristus mpogane' -koi ngkai kabula rala-na.</s>
      <s id="b.GAL.6.18.2">Hudu rei.</s>
     </seg>
    </div>
   </div>
   <div type="book" id="b.EPH">
    <div type="chapter" id="b.EPH.1">
     <seg type="verse" id="b.EPH.1.1">
      <s id="b.EPH.1.1.1">Sura toi ngkai aku', Paulus, suro Kristus Yesus ntuku' konoa Alata'ala, kupakatu tilou hi koi' to Kristen to hi Efesus, to tida mepangala' hi Kristus Yesus.</s>
     </seg>
     <seg type="verse" id="b.EPH.1.2">
      <s id="b.EPH.1.2.1">Wori' tabe: mekakae-a hi Alata'ala Tuama-ta pai' Pue' Yesus Kristus, bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.EPH.1.3">
      <s id="b.EPH.1.3.1">Mai-tamo mpo'une' Alata'ala, Tuama-na Pue' -ta Yesus Kristus!</s>
      <s id="b.EPH.1.3.2">Apa' nagane' -tamo hante butu nyala gane' to lompe' hi rala suruga, ngkai posidaia' -ta hante Kristus.</s>
     </seg>
     <seg type="verse" id="b.EPH.1.4">
      <s id="b.EPH.1.4.1">Kako'ia-na dunia' toi rapajadi', napelihi ami' -tamo jadi' mosidai' hante Kristus, bona kita' jadi' bagia-na to uma ria kasalaia' -na hi poncilo-na.</s>
     </seg>
     <seg type="verse" id="b.EPH.1.5">
      <s id="b.EPH.1.5.1">Ngkai owi napakatantu ami' -mi kana'ongko' -nata jadi' ana' -na, ngkai kanape'ahi' -ta.</s>
      <s id="b.EPH.1.5.2">Na'ongko' -ta jadi' ana' -na hante petauntongoi' -na Yesus Kristus, apa' toe-mi konoa-na pai' kabotu' -na ngkai lomo' -na.</s>
     </seg>
     <seg type="verse" id="b.EPH.1.6">
      <s id="b.EPH.1.6.1">Toe pai' masipato' ta'une' -i Alata'ala, apa' uma mowo kabohe ahi' -na hi kita'.</s>
      <s id="b.EPH.1.6.2">Ngkai kabula rala-na nawai' maraa-ta ahi' -na toe ngkai posidaia' -ta hante Yesus, Ana' -na to nape'ahi'.</s>
     </seg>
     <seg type="verse" id="b.EPH.1.7">
      <s id="b.EPH.1.7.1">Ngkai raa' kamate-na Yesus pai' ngkai posidaia' -ta hante Hi'a, Alata'ala mpotolo' -ta, na'ampungi sala' -ta ngkai kabula rala-na to bohe lia.</s>
     </seg>
     <seg type="verse" id="b.EPH.1.8">
      <s id="b.EPH.1.8.1">Napopohiloi-ta ahi' -na to uma ria huka' -na, nanotohi nono-ta pai' napopo'incai-ta hawe'ea patuju-na.</s>
     </seg>
     <seg type="verse" id="b.EPH.1.10">
      <s id="b.EPH.1.10.1">Ntuku' konoa-na moto, napopo'incai-ta patuju-na to uma ra'incai manusia' ngkai owi.</s>
      <s id="b.EPH.1.10.2">Patuju-na toe: bona butu nyala-na, lompe' to hi suruga ba to hi dunia', napopohintuwu' hi posidai' -ra hante Kristus, pai' Kristus-mi to jadi' hewa Woo' ngkai butu nyala-na.</s>
      <s id="b.EPH.1.10.3">Ngkai owi Alata'ala mpakatantu ami' -mi patuju-na to nababehi hante Kristus toe, pai' patuju-na toe bate napadupa' ane rata-pi tempo-na.</s>
     </seg>
     <seg type="verse" id="b.EPH.1.11">
      <s id="b.EPH.1.11.1">Alata'ala mpobabehi butu nyala-na ntuku' konoa-na pai' kabotu' -na moto.</s>
      <s id="b.EPH.1.11.2">Ngkai lomo' kajadi' dunia' napelihi-tamo pai' napakatantu ami' -mi kakita' -na to jadi' bagia-na ngkai posidaia' -ta hante Kristus.</s>
     </seg>
     <seg type="verse" id="b.EPH.1.12">
      <s id="b.EPH.1.12.1">Toe pai' masipato' lia Alata'ala ra'une' pai' rapomobohe sabana kabohe ahi' -na hi kai' to Yahudi, apa' kai' -mi to ri'ulu mposarumaka Kristus.</s>
     </seg>
     <seg type="verse" id="b.EPH.1.13">
      <s id="b.EPH.1.13.1">Wae wo'o koi', napobagia Alata'ala wo'o-moko-koiwo.</s>
      <s id="b.EPH.1.13.2">Apa' kampo'epe-ni Kareba to makono, nipangala' -mi Kareba Lompe' toe, pai' nahore-mokoi Alata'ala ngkai huku' jeko' -ni.</s>
      <s id="b.EPH.1.13.3">Pai' ngkai posidaia' -ni hante Kristus, Alata'ala mpowai' -koi Inoha' Tomoroli' to najanci owi.</s>
      <s id="b.EPH.1.13.4">Inoha' Tomoroli' toei hewa saa' hi rala nono-ta, apa' Hi'a to jadi' pompetonoi-na kakita' -na bagia-na Alata'ala.</s>
     </seg>
     <seg type="verse" id="b.EPH.1.14">
      <s id="b.EPH.1.14.1">Alata'ala mpowai' -ta Inoha' Tomoroli' bona mporohoi janci-na hi kita', bona monoto hi kita' kanawai' -ta wo'o mpai' hawe'ea to najanci-taka.</s>
      <s id="b.EPH.1.14.2">Nawai' -ta hawe'ea to najanci-taka toe hi eo mpeno-na.</s>
      <s id="b.EPH.1.14.3">Nto'u toe mpai', nabahaka-ta ngkai dunia' to dada'a toi, pai' -ta na'ongko' hilou hi suruga, apa' lawi' kita' bagia-na.</s>
      <s id="b.EPH.1.14.4">Toe pai' masipato' lia ta'une' pai' tapomobohe-i Alata'ala.</s>
     </seg>
     <seg type="verse" id="b.EPH.1.15">
      <s id="b.EPH.1.15.1">Jadi', ane kupenonoi hawe'ea rasi' to nirata-mi toe-e ompi', uma mowo pontarima kasi-ku hi Alata'ala.</s>
      <s id="b.EPH.1.15.2">Kaku'epe-na kareba to mpo'uli' kamepangala' -nimi hi Pue' Yesus pai' kama'ahi' -ni hi hawe'ea tauna to mpopangala' Pue' Yesus,</s>
     </seg>
     <seg type="verse" id="b.EPH.1.16">
      <s id="b.EPH.1.16.1">uma-a putu mpo'uli' tarima kasi hi Alata'ala sabana koi', pai' kukahangai' oa' -koi hi rala posampaya-ku.</s>
     </seg>
     <seg type="verse" id="b.EPH.1.17">
      <s id="b.EPH.1.17.1">Mekakae-a hi Alata'ala, Tuama-na Pue' -ta Yesus Kristus pai' Tuama-ta to bohe hanga' -na, kuperapi' bona nanotohi nono-ni hante baraka' Inoha' Tomoroli', duu' -na ni'inca mpu'u-i Alata'ala.</s>
     </seg>
     <seg type="verse" id="b.EPH.1.18">
      <s id="b.EPH.1.18.1">Kuperapi' bona nabajahi nono-ni, bona ni'inca beiwa kalompe' -na rasi' to nisarumaka ngkai Alata'ala to mpokio' -koi jadi' ana' -na.</s>
      <s id="b.EPH.1.18.2">Kuperapi' bona nabajahi nono-ni bona ni'inca ka'uma-na mowo kabohe rasi' to naporodo ami' -mi hi hawe'ea tauna to napo'ana',</s>
     </seg>
     <seg type="verse" id="b.EPH.1.19">
      <s id="b.EPH.1.19.1">pai' bona ni'inca wo'o ka'uma-na mowo baraka' -na mpotulungi-ta to mepangala' hi Hi'a.</s>
      <s id="b.EPH.1.19.2">Baraka' -na toe hibalia hante karoho-na pai' kuasa-na to bohe lia</s>
     </seg>
     <seg type="verse" id="b.EPH.1.20">
      <s id="b.EPH.1.20.1">to napake' mpopemata Kristus ngkai kamatea pai' mpopohura-i hi mali ka'ana-na hi rala suruga.</s>
     </seg>
     <seg type="verse" id="b.EPH.1.21">
      <s id="b.EPH.1.21.1">Kuasa to nawai' -ki Kristus toe, meliu kabohe-na ngkai kuasa hawe'ea topoparenta, hawe'ea to mokuasa, hawe'ea to mobaraka', pai' hawe'ea to rapue'.</s>
      <s id="b.EPH.1.21.2">Kuasa to nawai' -ki Kristus toe meliu kabohe-na ngkai hawe'ea to mporata huraa to molangko, uma muntu' hi to tuwu' tempo toi, tapi' hante to tuwu' hi eo mpeno wo'o.</s>
     </seg>
     <seg type="verse" id="b.EPH.1.22">
      <s id="b.EPH.1.22.1">Hawe'ea to ria, Alata'ala mpopengkoru hi Kristus, pai' na'ongko' -i jadi' Pangkeni to mpoparentai hawe'ea tauna to mpopangala' -i.</s>
      <s id="b.EPH.1.22.2">Kristus Woo' -ta,</s>
     </seg>
     <seg type="verse" id="b.EPH.1.23">
      <s id="b.EPH.1.23.1">pai' kita' Woto-na.</s>
      <s id="b.EPH.1.23.2">Hawe'ea to ria hi Hi'a, ria wo'o hi kita' ntodea-na.</s>
      <s id="b.EPH.1.23.3">Pai' Hi'a-mi to mpokuasai butu nyala-na hiapa-apa.</s>
     </seg>
    </div>
    <div type="chapter" id="b.EPH.2">
     <seg type="verse" id="b.EPH.2.1">
      <s id="b.EPH.2.1.1">Ri'ulu, kako'ia-ni mepangala' hi Yesus, hewa to mate-mokoi, ko'ia niratai katuwua' to ngkai Alata'ala apa' mojeko' -koi pai' mpotiboki hawa' Alata'ala-koi.</s>
     </seg>
     <seg type="verse" id="b.EPH.2.2">
      <s id="b.EPH.2.2.1">Nto'u toe, po'ingku-ni eo-eo-na mpotuku' kabiasaa tauna to dada'a hi dunia' toi, koi' mpotuku' konoa Magau' Anudaa'.</s>
      <s id="b.EPH.2.2.2">Magau' Anudaa' toei, tadulako to mpokuasai anudaa' to hi lolo raoa.</s>
      <s id="b.EPH.2.2.3">Duu' hewa toe lau, mobago oa' -i hi rala nono tauna to uma mengkoru hi Alata'ala.</s>
     </seg>
     <seg type="verse" id="b.EPH.2.3">
      <s id="b.EPH.2.3.1">Ri'ulu, kita' omea hibalia hewa hira': po'ingku-ta mpotuku' kahinaa nono-ta to dada'a, pai' -ta mpobabehi konoa nono pai' pekiri-ta to dada'a.</s>
      <s id="b.EPH.2.3.2">Nto'u toe masipato' lia-ta nakaroe Alata'ala, apa' gati kehi-tami toe-e, hibalia hante kehi tau ntani' -na.</s>
     </seg>
     <seg type="verse" id="b.EPH.2.4">
      <s id="b.EPH.2.4.1">Aga uma mowo kalompe' nono-na Alata'ala, uma mowo kabohe ahi' -na to napopohiloi-taka.</s>
     </seg>
     <seg type="verse" id="b.EPH.2.5">
      <s id="b.EPH.2.5.1">Bula-ta hewa to mate-pidi sabana petibokia-ta, nawai' -ta katuwua' to bo'u hangkaa-ngkania hante Kristus.</s>
      <s id="b.EPH.2.5.2">Jadi', muntu' ngkai kabula rala-na Alata'ala pai' -ta tehore ngkai huku' jeko' -ta.</s>
     </seg>
     <seg type="verse" id="b.EPH.2.6">
      <s id="b.EPH.2.6.1">Ngkai posidaia' -ta hante Kristus Yesus, Alata'ala mpopemata-ta pai' napopohura-tamo hi pohuraa karabilaa' to hi rala suruga hangkaa-ngkania hante Kristus.</s>
     </seg>
     <seg type="verse" id="b.EPH.2.7">
      <s id="b.EPH.2.7.1">Patuju Alata'ala, bona hi eo-eo to tumai, natudo' ka'uma-na mowo kabohe ahi' -na pai' kalompe' nono-na hi kita', to tarata ngkai posidaia' -ta hante Kristus Yesus.</s>
     </seg>
     <seg type="verse" id="b.EPH.2.8">
      <s id="b.EPH.2.8.1">Alata'ala mpohore-ta ngkai huku' jeko' -ta, muntu' ngkai kabula rala-na-wadi, sabana pepangala' -ta hi Yesus.</s>
      <s id="b.EPH.2.8.2">Nahore-ta toe, bela ngkai kalompe' kehi-ta.</s>
      <s id="b.EPH.2.8.3">Toe bate pewai' mara Alata'ala hi kita',</s>
     </seg>
     <seg type="verse" id="b.EPH.2.9">
      <s id="b.EPH.2.9.1">bela ngkai po'ingku-ta.</s>
      <s id="b.EPH.2.9.2">Toe pai' uma ria haduaa to ma'ala mpo'uli': "Ngkai kalompe' po'ingku-kule pai' -a nahore Alata'ala ngkai huku' jeko' -kue."</s>
     </seg>
     <seg type="verse" id="b.EPH.2.10">
      <s id="b.EPH.2.10.1">Uma ria haduaa to ma'ala mpo'uli' hewa toe, apa' katuwua' to bo'u to tarata-mi toi-e, tarata ngkai Alata'ala-hana.</s>
      <s id="b.EPH.2.10.2">Napajadi' -tamo manusia' to bo'u to mosidai' hante Kristus Yesus, bona mpobabehi-ta po'ingku to lompe', hewa to napakatantu ami' -mitaka.</s>
     </seg>
     <seg type="verse" id="b.EPH.2.11">
      <s id="b.EPH.2.11.1">Jadi', ompi' -ompi', kiwoi-dile tuwu' -ni to ri'ulu-e.</s>
      <s id="b.EPH.2.11.2">Ntuku' ngkai kaputu-ni, bela-koi to Yahudi.</s>
      <s id="b.EPH.2.11.3">To Yahudi mpohanga' -koi "tauna to uma tetini'," pai' to Yahudi toera mpo'uli' kahira' -na-wadi-rana bagia-na Alata'ala, apa' tetini' -ra-rana ntuku' atura agama-ra.</s>
      <s id="b.EPH.2.11.4">Ada petini' toe, ada to rababehi manusia' hi wotoloka' -ra-wadi.</s>
     </seg>
     <seg type="verse" id="b.EPH.2.12">
      <s id="b.EPH.2.12.1">Nto'u toe, ko'ia ria posidaia' -ni hante Kristus.</s>
      <s id="b.EPH.2.12.2">Hewa to hi mali-nako-koina, uma-koi hampodooa hante to Yahudi to napelihi-ramo Alata'ala jadi' ntodea-na.</s>
      <s id="b.EPH.2.12.3">Uma ria bagia-ni hi rala pojanci to nababehi Alata'ala hi to Yahudi.</s>
      <s id="b.EPH.2.12.4">Uma ria poncarumakaa-ni hi rala dunia' toi, apa' molaa-koi ngkai Alata'ala.</s>
     </seg>
     <seg type="verse" id="b.EPH.2.13">
      <s id="b.EPH.2.13.1">Aga tempo toi, ngkai posidaia' -ni hante Kristus Yesus, uma-pi hewa toe tuwu' -ni.</s>
      <s id="b.EPH.2.13.2">Koi' to molaa ngkai Alata'ala ri'ulu-e, mohu' -mokoi sabana raa' kamate-na Kristus.</s>
     </seg>
     <seg type="verse" id="b.EPH.2.15">
      <s id="b.EPH.2.15.1">Apa' Kristus, Hi'a-mi to mpopohintuwu' -ta hante Alata'ala pai' hante doo-ta.</s>
      <s id="b.EPH.2.15.2">Napewai' woto-na rapatehi jadi' tolo' woto-ta, pai' ngkai kamate-na toe nabahaka-tamo ngkai Atura agama Yahudi hante hawe'ea parenta pai' hawa' -na.</s>
      <s id="b.EPH.2.15.3">Nababehi toe bona mpogero posisalaa to mpo'oloi' to Yahudi pai' to bela-ra to Yahudi hewa walatana'.</s>
      <s id="b.EPH.2.15.4">Jadi', kai' to Yahudi hante koi' to bela-koi to Yahudi, napopohintuwu' -tamo.</s>
      <s id="b.EPH.2.15.5">Napopohintuwu' -ta toe, bona napajadi' -ta manusia' to bo'u to mosidai' hante Hi'a.</s>
      <s id="b.EPH.2.15.6">Hewa toe-mi ohea-na Kristus mpobabehi kahintuwuaa'.</s>
     </seg>
     <seg type="verse" id="b.EPH.2.16">
      <s id="b.EPH.2.16.1">Hante kamate-na hi kaju parika' toe, Kristus mpopohintuwu' to Yahudi pai' to bela to Yahudi, pai' ngkai ree napopohintuwu' omea-tamo hante Alata'ala.</s>
      <s id="b.EPH.2.16.2">Kamate-na Kristus hi kaju parika' toe mpo'oti hawe'ea posisalaa.</s>
     </seg>
     <seg type="verse" id="b.EPH.2.17">
      <s id="b.EPH.2.17.1">Toe pai' tumai-i Kristus mpopalele kareba kahintuwuaa' hi koi' to molaa ngkai Alata'ala, pai' hi hira' to mohu' ami' -ramo-rana.</s>
     </seg>
     <seg type="verse" id="b.EPH.2.18">
      <s id="b.EPH.2.18.1">Apa' ngkai petauntongoi' -na Kristus, kita' omea ma'ala mpomohui' Alata'ala to Tuama, lompe' kai' to Yahudi, lompe' koi' to bela-koi to Yahudi.</s>
      <s id="b.EPH.2.18.2">Ma'ala tamohui' -i hante kuasa Inoha' Tomoroli' to hanyala lau-wadi hi kita' omea.</s>
     </seg>
     <seg type="verse" id="b.EPH.2.19">
      <s id="b.EPH.2.19.1">Ngkai toe-mi, ompi' -ompi' to bela-koi to Yahudi, ri'ulu hewa tauna to hi mali-na-ko-koina.</s>
      <s id="b.EPH.2.19.2">Aga wae lau uma-pi hewa toe.</s>
      <s id="b.EPH.2.19.3">Wae lau hampodooa-mokoi hante hawe'ea tauna to mepangala' hi Yesus.</s>
      <s id="b.EPH.2.19.4">Hantomi lau-mokoi hante hawe'ea ana' Alata'ala.</s>
     </seg>
     <seg type="verse" id="b.EPH.2.20">
      <s id="b.EPH.2.20.1">Kita' to mpangala' Yesus ma'ala rarapai' -ki tomi to nawangu Alata'ala.</s>
      <s id="b.EPH.2.20.2">Suro-suro Pue' Yesus pai' nabi-nabi, hira' -mi pongkoto' watu pai' tuha' -na.</s>
      <s id="b.EPH.2.20.3">Pai' Kristus Yesus, Hi'a-mi parawatu.</s>
     </seg>
     <seg type="verse" id="b.EPH.2.21">
      <s id="b.EPH.2.21.1">Kita' to mosidai' hante Yesus hewa bola' pai' rewa ntani' -na to rapomeduncu hi lolo parawatu to moroho, bona mpowangu tomi to moroli' to natao napo'ohai' Pue' Ala.</s>
     </seg>
     <seg type="verse" id="b.EPH.2.22">
      <s id="b.EPH.2.22.1">Pai' koi' wo'o ompi', ngkai posidaia' -ni hante Kristus, bula-ni rawangu-mi hangkaa-ngkania hante hawe'ea tauna to mepangala' hi Kristus, jadi' hantomi tomi to napo'ohai' Alata'ala hante kuasa Inoha' Tomoroli'.</s>
     </seg>
    </div>
    <div type="chapter" id="b.EPH.3">
     <seg type="verse" id="b.EPH.3.1">
      <s id="b.EPH.3.1.1">Jadi' ngkai toe-mi, aku' Paulus, batua-na Kristus Yesus, mosampaya hi Alata'ala, mposampayai-koi.</s>
      <s id="b.EPH.3.1.2">Aku' toi, bula-ku ratarungku' -kuna, sabana mpokeni-a Kareba Lompe' hi koi' to bela-koi to Yahudi.</s>
     </seg>
     <seg type="verse" id="b.EPH.3.2">
      <s id="b.EPH.3.2.1">Tantu ni'epe-mi beiwa Alata'ala mpowai' -a pobago-ku toi, bona mpokeni-a Kareba Lompe' to mpo'uli' kama'ahi' -na Alata'ala hi koi' to bela-koi to Yahudi.</s>
     </seg>
     <seg type="verse" id="b.EPH.3.6">
      <s id="b.EPH.3.6.1">Owi, ria patuju-na Alata'ala to ko'ia ra'incai manusia'.</s>
      <s id="b.EPH.3.6.2">Patuju-na toe-le: bona tauna to bela-ra to Yahudi mporata wo'o-ra-rawo rasi' ngkai Alata'ala hangkaa-ngkania hante to Yahudi.</s>
      <s id="b.EPH.3.6.3">Patuju-na wo'o, bona to bela-ra to Yahudi hawoto lau-ramo hante to Yahudi, pai' -ra mporata wo'o-rawo napa to najanci Alata'ala hi hawe'ea ana' -na.</s>
      <s id="b.EPH.3.6.4">Mporata-ra toe, ngkai posidaia' -ra hante Kristus Yesus, apa' lawi' mepangala' -ramo hi Kareba Lompe'.</s>
      <s id="b.EPH.3.6.5">Owi, patuju Alata'ala hante to Yahudi pai' to bela-ra to Yahudi toe ko'ia ra'incai manusia'.</s>
      <s id="b.EPH.3.6.6">Aga Alata'ala moto-mi mpopo'incai-a patuju-na toe hi rala pangila, hewa to oti-mi ku'uki' we'i.</s>
      <s id="b.EPH.3.6.7">To ku'uki' toe, nau' rede' -wadi, aga mpakanoto patuju-na Alata'ala to napadupa' Kristus.</s>
      <s id="b.EPH.3.6.8">Pai' ane nibasa, nipaha mpai' patuju-na Alata'ala to ko'ia ra'incai manusia' ngkai owi-e, hewa to kupaha wo'o-kuwo aku'.</s>
      <s id="b.EPH.3.6.9">Ri'ulu, patuju-na toe uma raparata hi manusia'.</s>
      <s id="b.EPH.3.6.10">Aga tempo toi patuju Alata'ala toe monoto-mi hi kai' suro-na pai' nabi-na to moroli', apa' Inoha' Tomoroli' mpakanoto-mikakai.</s>
     </seg>
     <seg type="verse" id="b.EPH.3.7">
      <s id="b.EPH.3.7.1">Jadi' aku' -mi to mpokeni Kareba Lompe' to mpo'uli' beiwa ohea-na Alata'ala mpopohintuwu' to Yahudi pai' to bela-ra to Yahudi.</s>
      <s id="b.EPH.3.7.2">Pobago-ku mpokeni Kareba Lompe' toe kuponcawa rasi' bohe, apa' ngkai kabula rala-na Alata'ala, na'ongko' -a jadi' topobago-na, pai' narohoi-a hante karohoa to ngkai Hi'a moto bona kukule' mpokamu bago toe.</s>
     </seg>
     <seg type="verse" id="b.EPH.3.8">
      <s id="b.EPH.3.8.1">Ngkai hawe'ea topepangala' hi Pue' Yesus, aku' toi-mi-kuna to meliu kakedi' tuwu' -ku.</s>
      <s id="b.EPH.3.8.2">Aga nau' wae, aku' lau-di to napompowaii' rasi' toe, bona aku' to mpopalele Kareba Lompe' hi tauna to bela-ra to Yahudi, mpo'uli' -raka kabohe rasi' to tarata ngkai Kristus, to uma bisa rapetudu manusia'.</s>
     </seg>
     <seg type="verse" id="b.EPH.3.9">
      <s id="b.EPH.3.9.1">Nawai' wo'o-a bago mpakanoto hi hawe'ea tauna beiwa Alata'ala mpopohintuwu' to Yahudi pai' to bela-ra to Yahudi ngkai posidaia' -ra hante Yesus.</s>
      <s id="b.EPH.3.9.2">Ngkai owi, Alata'ala to mpajadi' langi' bo dunia', ko'ia napopehuwu patuju-na toe.</s>
     </seg>
     <seg type="verse" id="b.EPH.3.10">
      <s id="b.EPH.3.10.1">Patuju-na, bona ntepu'u ngkai tempo toi napopohiloi hi hawe'ea topoparenta pai' anu mobaraka' to hi lolo raoa kamonoto-na mpohawai' butu nyala-na.</s>
      <s id="b.EPH.3.10.2">Napopohiloi-ra toe hi kanapopohintuwu' -ra to Yahudi pai' to bela-ra to Yahudi ngkai posidaia' -ra hante Kristus.</s>
     </seg>
     <seg type="verse" id="b.EPH.3.11">
      <s id="b.EPH.3.11.1">Alata'ala mpobabehi hawe'ea toe ntuku' patuju-na to napakatantu ngkai lomo' kajadi' dunia', pai' patuju-na toe napadupa' hi rala woto-na Kristus Yesus Pue' -ta.</s>
     </seg>
     <seg type="verse" id="b.EPH.3.12">
      <s id="b.EPH.3.12.1">Ngkai posidaia' -ta hante Kristus Yesus toe-mi, pai' ngkai pepangala' -ta hi Hi'a, daho' -tamo mpomohui' Alata'ala, uma-pi morara' nono-ta, apa' ta'inca-mi kanatarima-ta.</s>
     </seg>
     <seg type="verse" id="b.EPH.3.13">
      <s id="b.EPH.3.13.1">Ngkai toe-mi, ompi', kuperapi' bona neo' mere' nono-ni mpo'epe karatarungku' -ku, apa' napa to kutodohaka toi mpokeni rasi' hi koi'.</s>
     </seg>
     <seg type="verse" id="b.EPH.3.14">
      <s id="b.EPH.3.14.1">Toe-mi ompi' -ompi' to bela-koi to Yahudi, ane kupenonoi hawe'ea rasi' to nirata-mi ngkai posidaia' -ni hante Kristus, mowingkotu' -ama hi nyanyoa Alata'ala to Tuama,</s>
     </seg>
     <seg type="verse" id="b.EPH.3.15">
      <s id="b.EPH.3.15.1">to Tapotuama omea, lompe' kita' to hi dunia', lompe' hawe'ea ihi' suruga.</s>
     </seg>
     <seg type="verse" id="b.EPH.3.16">
      <s id="b.EPH.3.16.1">Mosampaya-a hi Alata'ala to bohe lia baraka' -na, kuperapi' bona ngkai baraka' -na to bohe toe narohoi nono-ni hante Inoha' -na,</s>
     </seg>
     <seg type="verse" id="b.EPH.3.17">
      <s id="b.EPH.3.17.1">duu' -na Kristus tida mo'oha' hi rala nono-ni ngkai pepangala' -ni.</s>
      <s id="b.EPH.3.17.2">Mosampaya-a bona katuwu' -ni telihii hante ahi' Alata'ala, pai' ahi' -na toe morali' hi rala nono-ni.</s>
     </seg>
     <seg type="verse" id="b.EPH.3.19">
      <s id="b.EPH.3.19.1">Mosampaya-a bona koi', hangkaa-ngkania hante hawe'ea topepangala' hi Kristus, mpo'inca ka'uma-na mowo kabohe-na ahi' Kristus hi kita'.</s>
      <s id="b.EPH.3.19.2">Ahi' -na toe uma hudu ra'uli', uma ma'ala rapetudu kanala-na, pai' uma takulei' mpohuka' kabohe-na.</s>
      <s id="b.EPH.3.19.3">Mosampaya-a bona nirasai ahi' -na toe hi rala katuwu' -ni, bona hawe'ea to ria hi Alata'ala ria wo'o hi koi'.</s>
     </seg>
     <seg type="verse" id="b.EPH.3.20">
      <s id="b.EPH.3.20.1">Bohe lia baraka' -na Alata'ala to mobago hi rala katuwu' -ta.</s>
      <s id="b.EPH.3.20.2">Hante baraka' -na toe ma'ala nababehi meliu tena ngkai hawe'ea to taperapi', ma'ala nababehi meliu tena ngkai hawe'ea to tapekiri.</s>
     </seg>
     <seg type="verse" id="b.EPH.3.21">
      <s id="b.EPH.3.21.1">Toe pai' masipato' lia tapomobohe hanga' -na sabana ahi' -na hi kita' to mpopangala' -i.</s>
      <s id="b.EPH.3.21.2">Une' -imi hante hanga' Kristus Yesus, ngkai wae lau duu' kahae-hae-na.</s>
      <s id="b.EPH.3.21.3">Amin.</s>
     </seg>
    </div>
    <div type="chapter" id="b.EPH.4">
     <seg type="verse" id="b.EPH.4.1">
      <s id="b.EPH.4.1.1">Ngkai toe-mi ompi' -ompi', ohe'i paresa' ngkai aku' to ratarungku' sabana pobago-ku hi Pue': kuparesai' -koi bona mo'ingku-koi hewa to masipato' hi ana' Alata'ala, apa' lawi' nakio' -mokoi jadi' ana' -na.</s>
     </seg>
     <seg type="verse" id="b.EPH.4.2">
      <s id="b.EPH.4.2.1">Kana dingki' nono-ta pai' mo'olu oa' kehi-ta hi butu nyala-na.</s>
      <s id="b.EPH.4.2.2">Neo' mpotima' kasalaa' doo, agina mosabara pai' moloe ahi' -ta hi himpau kita'.</s>
     </seg>
     <seg type="verse" id="b.EPH.4.3">
      <s id="b.EPH.4.3.1">Peloo-lompehi bona neo' ria posisalaa, apa' Inoha' Tomoroli' -mi to mpopohintuwu' -ta omea.</s>
      <s id="b.EPH.4.3.2">Kahintuwuaa' -ta toe kana tapewili' lompe'.</s>
     </seg>
     <seg type="verse" id="b.EPH.4.4">
      <s id="b.EPH.4.4.1">Hawe'ea-ta to mepangala' hi Yesus Kristus, hewa to hawoto lau-ta-wadi, pai' hadua lau-wadi Inoha' Tomoroli' to hi rala nono-ta omea.</s>
      <s id="b.EPH.4.4.2">Hibalia-wadi poncarumakaa-ta omea, apa' Alata'ala mpokio' -ta jadi' ana' -na.</s>
     </seg>
     <seg type="verse" id="b.EPH.4.5">
      <s id="b.EPH.4.5.1">Hadua-wadi Pue' -ta, hanyala-wadi pepangala' -ta, pai' hibalia wo'o-wadi karaniu' -ta hi petuku' -ta hi Pue' Yesus.</s>
     </seg>
     <seg type="verse" id="b.EPH.4.6">
      <s id="b.EPH.4.6.1">Hadua lau-wadi Alata'ala to Tapotuama omea, pai' Hi'a to mpokuasai omea, to mpobago omea, pai' to mpo'ohai' -ta omea.</s>
     </seg>
     <seg type="verse" id="b.EPH.4.7">
      <s id="b.EPH.4.7.1">Aga nau' ria kahibalia-ta toe, uma hibalia kola' -ta, apa' hi butu-butu dua-nata hore-hore rawai' pakulea' mpokamu bago Pue', ntuku' napa to nakolai' -taka Kristus.</s>
     </seg>
     <seg type="verse" id="b.EPH.4.8">
      <s id="b.EPH.4.8.1">Toe pai' ria lolita Buku Tomoroli' owi to mpolowa Kristus, moni-na hewa toi: Ka'oti-na mpodagi bali' -na, ngkahe' -imi hilou hi po'ohaa' to hi kalangkoa-na, pai' -i mpobagi rasi' hi ntodea-na."</s>
     </seg>
     <seg type="verse" id="b.EPH.4.9">
      <s id="b.EPH.4.9.1">Napa batua-na lolita tohe'e?</s>
      <s id="b.EPH.4.9.2">Ane ngkahe' -i hilou hi kalangkoa-na, tantu mana'u ncala' -i tumai hi kadingkia' -na, batua-na hi dunia' tohe'i.</s>
     </seg>
     <seg type="verse" id="b.EPH.4.10">
      <s id="b.EPH.4.10.1">Kristus to mana'u toei, Hi'a wo'o-wadi to ngkahe' hilou duu' -na mporata-i pohuraa to meliu kalangko-na ngkai hawe'ea to hi langi', bona Hi'a to mpokuasai butu nyala-na.</s>
     </seg>
     <seg type="verse" id="b.EPH.4.11">
      <s id="b.EPH.4.11.1">Kristus toe-imi to mpobagi rasi' hi topetuku' -na: hantongo' -ra nawai' pakulea' jadi' suro-na, hantongo' nawai' pakulea' jadi' nabi to mpohowa' lolita Alata'ala, hantongo' nawai' pakulea' mpopalele Kareba Lompe' hi tauna to ko'ia mpo'epei, pai' hantongo' wo'o nawai' pakulea' jadi' pangkeni to mpewili' pai' to mpotudui' hawe'ea topetuku' -na.</s>
     </seg>
     <seg type="verse" id="b.EPH.4.12">
      <s id="b.EPH.4.12.1">Nabagi-taka rasi' toe bona hawe'ea topetuku' -na rarewai hono', bona tapakule' mpewili' bago-na pai' bona kamoroo-rohoa posidaia' -ta hante Hi'a pai' hi himpau ompi' hampepangalaa' -ta hi rala Woto Kristus.</s>
     </seg>
     <seg type="verse" id="b.EPH.4.13">
      <s id="b.EPH.4.13.1">Nabagi-taka rasi' toe, duu' -na rata mpai' tempo-na kita' omea jadi' hanono lau-ta-damo apa' kita' omea mpo'inca pai' mpopangala' Ana' Alata'ala.</s>
      <s id="b.EPH.4.13.2">Kamoroo-rohoa pai' kamonoo-notoa-tamo, duu' -na uma-pi ria kakuraa' -ta, hibalia hante Kristus-tamo.</s>
     </seg>
     <seg type="verse" id="b.EPH.4.14">
      <s id="b.EPH.4.14.1">Ane hewa toe-tamo, uma-tapa hewa ana' -ana' to jolia rabagiu ba hewa rauniri to nawaro ngolu' hilou tumai.</s>
      <s id="b.EPH.4.14.2">Uma-tapa katuku' -tuku' hinyai' tudui' -tudui', uma-pi ncaliu ta'ome' lolita tauna to doko' mpobagiu-ta hante akala-ra to mepanawu'.</s>
     </seg>
     <seg type="verse" id="b.EPH.4.15">
      <s id="b.EPH.4.15.1">Uma-tapa jolia rabagiu apa' moroho-mi pengkamu-ta hi tudui' to makono hante nono to ma'ahi'.</s>
      <s id="b.EPH.4.15.2">Kamoroo-rohoa pai' kamonoo-notoa-ta hi butu nyala-na, duu' -na hibalia-tamo hante Kristus.</s>
      <s id="b.EPH.4.15.3">Kristus toei taponcawa Woo' -ta,</s>
     </seg>
     <seg type="verse" id="b.EPH.4.16">
      <s id="b.EPH.4.16.1">pai' kita' omea rarapai' -ki bagia ngkai Woto Kristus.</s>
      <s id="b.EPH.4.16.2">Ane hi woto manusia', butu nyala bagia-na momeduncu lompe' pai' mome'umpu' lompe' bona jadi' hawoto lau.</s>
      <s id="b.EPH.4.16.3">Wae wo'o kita' to mepangala' hi Kristus: ngkai posidaia' -ta hante Hi'a, mosidai' -tamo hi himpau kita'.</s>
      <s id="b.EPH.4.16.4">Pai' ane butu-butu dua-nata hore-hore mpewili' bago to nabagii-taka Pue', kamoroo-rohoa petuku' -ta hi Pue', pai' katedoo-donihia kahintuwuaa' -ta hadua bo hadua sabana ahi' -ta hi himpau kita'.</s>
     </seg>
     <seg type="verse" id="b.EPH.4.17">
      <s id="b.EPH.4.17.1">Ngkai toe-mi, hante kuasa to nawai' -ka Pue' tohe'i, ku'uli' pai' kuparesai' -koi hante kanoto-noto-na: neo' -pi nituku' po'ingku tauna to uma mpo'incai Alata'ala, apa' uma mokalaua pekiri-ra.</s>
     </seg>
     <seg type="verse" id="b.EPH.4.18">
      <s id="b.EPH.4.18.1">Mobengi nono-ra.</s>
      <s id="b.EPH.4.18.2">Uma raratai katuwua' to ngkai Alata'ala, apa' uma mpu'u ra'incai tudui' to makono ngkai Alata'ala.</s>
      <s id="b.EPH.4.18.3">Uma ra'incai apa' ngkai kamotu'a nono-ra.</s>
     </seg>
     <seg type="verse" id="b.EPH.4.19">
      <s id="b.EPH.4.19.1">Uma-pi ra'incai me'ea', alaa-na mpotuku' -ra konoa woto-ra to dada'a, pai' rapokono rahi mpobabehi butu nyala gau' to uma tumotoa.</s>
     </seg>
     <seg type="verse" id="b.EPH.4.20">
      <s id="b.EPH.4.20.1">Hiaa' koi', bela gau' to hewa toe to natudui' -kokoi Kristus.</s>
     </seg>
     <seg type="verse" id="b.EPH.4.21">
      <s id="b.EPH.4.21.1">Tantu ni'epe-mi libu' -na, pai' ngkai posidaia' -ni hante Hi'a ratudui' -mokoi tudui' to makono to tarata ngkai Yesus.</s>
     </seg>
     <seg type="verse" id="b.EPH.4.22">
      <s id="b.EPH.4.22.1">Ratudui' -mokoi hewa toi: kana nibahakai po'ingku-ni to ri'ulu to nituku' kako'ia-ni mepangala' hi Pue'.</s>
      <s id="b.EPH.4.22.2">Hawe'ea kahinaa to nituku' nto'u toe mpopanawu' -koi pai' mpogero katuwu' -ni.</s>
     </seg>
     <seg type="verse" id="b.EPH.4.23">
      <s id="b.EPH.4.23.1">Ratudui' -koi mpobahaka po'ingku-ni to ri'ulu toe, pai' mpopebo'ui nono bo pekiri-ni hi Alata'ala.</s>
     </seg>
     <seg type="verse" id="b.EPH.4.24">
      <s id="b.EPH.4.24.1">Pai' ngkai ree babehi-mi po'ingku to bo'u, apa' lawi' Alata'ala mpopajadi' -mokoi manusia' to bo'u, to monoa' pai' moroli' mpu'u, ntuku' po'ingku-na Alata'ala.</s>
     </seg>
     <seg type="verse" id="b.EPH.4.25">
      <s id="b.EPH.4.25.1">Toe-mi ompi', bahakai mpu'u-mi po'ingku-ni to ri'ulu toe: neo' -pi moboa', agina mpo'uli' to monoa' hi doo, apa' kita' omea bagia ngkai Woto Kristus-tamo.</s>
     </seg>
     <seg type="verse" id="b.EPH.4.26">
      <s id="b.EPH.4.26.1">Ane moroe, neo' roe-ta tohe'e mpakeni-ta mojeko'.</s>
      <s id="b.EPH.4.26.2">Neo' -ta moroe duu' limpa eo,</s>
     </seg>
     <seg type="verse" id="b.EPH.4.27">
      <s id="b.EPH.4.27.1">bona neo' mpai' ria loga-na Magau' Anudaa' mposori-ta.</s>
     </seg>
     <seg type="verse" id="b.EPH.4.28">
      <s id="b.EPH.4.28.1">Tauna to biasa manako, neo' -pi-hawo manako oa'.</s>
      <s id="b.EPH.4.28.2">Agina mobago-ra hante pale-ra moto mpali' pongkoni' -ra, bona ma'ala-ra mpobagii doo to nakakurai'.</s>
     </seg>
     <seg type="verse" id="b.EPH.4.29">
      <s id="b.EPH.4.29.1">Neo' ria lolita to dada'a howa' ngkai wiwi-ta.</s>
      <s id="b.EPH.4.29.2">Agina mpohowa' lolita to mpotulungi pai' mporohoi nono doo, hewa to masipato'.</s>
      <s id="b.EPH.4.29.3">Lolita to hewa toe mpokeni kalompea' hi tauna to mpo'epe.</s>
     </seg>
     <seg type="verse" id="b.EPH.4.30">
      <s id="b.EPH.4.30.1">Pelompehi po'ingku-ta bona neo' mpopedahi nono Inoha' Tomoroli' to nawai' -taka Alata'ala.</s>
      <s id="b.EPH.4.30.2">Kiwoi-e': Inoha' Tomoroli' toei hewa saa' hi rala nono-ta, apa' Hi'a to jadi' pompetonoi-na kakita' -na bagia-na Alata'ala.</s>
      <s id="b.EPH.4.30.3">Ngkai karia-na Inoha' Tomoroli' hi rala nono-ta toe, monoa' -mi ta'inca karata mpai' tempo-na Alata'ala mpobahaka mpu'u-ta ngkai dunia' to dada'a toi.</s>
     </seg>
     <seg type="verse" id="b.EPH.4.31">
      <s id="b.EPH.4.31.1">Jadi', bahaka-mi hawe'ea kehi to hewa toi: jolia peda' nono, moroe pai' mowuku nono, motuda', metipo' pai' metuntui'-- bahaka-mi omea hante hawe'ea kehi ntani' -na to dada'a.</s>
     </seg>
     <seg type="verse" id="b.EPH.4.32">
      <s id="b.EPH.4.32.1">Kana lompe' nono-ta pai' momepoka'ahi' -ta hadua bo hadua, pai' mpo'ampungi sala' doo, hewa Alata'ala mpo'ampungi sala' -ta sabana posidaia' -ta hante Kristus.</s>
     </seg>
    </div>
    <div type="chapter" id="b.EPH.5">
     <seg type="verse" id="b.EPH.5.1">
      <s id="b.EPH.5.1.1">Jadi', lawi' napo'ana' Alata'ala-tamo pai' nape'ahi' -tamoe, toe pai' kana tatuku' kehi Alata'ala.</s>
     </seg>
     <seg type="verse" id="b.EPH.5.2">
      <s id="b.EPH.5.2.1">Hi po'ingku-ta eo-eo-na, kana ma'ahi' -ta hi doo, hewa Kristus wo'o mpoka'ahi' -ta; napewai' woto-na rapatehi bona mpotolo' -ta.</s>
      <s id="b.EPH.5.2.2">Pobabehi-na toe mpakagoe' nono Alata'ala, hewa pepue' to mohonga to ratonu hi Hi'a.</s>
     </seg>
     <seg type="verse" id="b.EPH.5.3">
      <s id="b.EPH.5.3.1">Aga neo' mpu'u ria to mobualo' ba to mpobabehi gau' -gau' to babo' ntani' -na ba to mpokahina anu doo.</s>
      <s id="b.EPH.5.3.2">Gau' to hewa toe uma natao hi kita' to napobagia Alata'ala.</s>
      <s id="b.EPH.5.3.3">Agina to hewa toe neo' rapotompo'wiwi hi laintongo' -ta.</s>
     </seg>
     <seg type="verse" id="b.EPH.5.4">
      <s id="b.EPH.5.4.1">Uma wo'o natao ane metarahu-ta ba mpohowa' lolita to uma ria tuju-na ba mpo'uli' ore' -ore' to uma natao ra'epe hi tilinga doo.</s>
      <s id="b.EPH.5.4.2">Agina tapake' wiwi-ta mpo'uli' tarima kasi hi Alata'ala.</s>
     </seg>
     <seg type="verse" id="b.EPH.5.5">
      <s id="b.EPH.5.5.1">Apa' bona ni'inca: hema-hema to mobualo' ba to mpobabehi gau' to babo' ntani' -na ba to mpokahina anu doo, uma ria bagia-ra hi rala Kamagaua' Kristus pai' Alata'ala.</s>
      <s id="b.EPH.5.5.2">Tauna to mogau' hewa toe, ma'ala-mi ta'uli' mepue' -ra hi napa to rapokahina toe.</s>
     </seg>
     <seg type="verse" id="b.EPH.5.6">
      <s id="b.EPH.5.6.1">Jadi', neo' -ta ma'ala rabagiu hante lolita tauna to doko' mpohinai-ta mpobabehi gau' to hewa toe.</s>
      <s id="b.EPH.5.6.2">Bate uma makono lolita-ra toe.</s>
      <s id="b.EPH.5.6.3">Apa' ngkai gau' -gau' to hewa toe, Alata'ala mpokaroe tauna to uma mengkoru hi Hi'a.</s>
     </seg>
     <seg type="verse" id="b.EPH.5.7">
      <s id="b.EPH.5.7.1">Jadi', neo' tadohei-ra hi rala pogau' -ra tohe'e.</s>
     </seg>
     <seg type="verse" id="b.EPH.5.8">
      <s id="b.EPH.5.8.1">Apa' owi, mobengi-pidi nono-ni, aga wae lau mobaja-mokoi ngkai posidaia' -ni hante Pue'.</s>
      <s id="b.EPH.5.8.2">Jadi', mo'ingku-mokoi hewa tauna to mobaja-mi nono-ra.</s>
     </seg>
     <seg type="verse" id="b.EPH.5.10">
      <s id="b.EPH.5.10.1">Petonoi napa kehi to masipato' hi poncilo Pue'.</s>
      <s id="b.EPH.5.10.2">Apa' ngkai kamobaja nono-ni toe mehupa' hawe'ea kehi to lompe', to monoa' pai' to monoto.</s>
     </seg>
     <seg type="verse" id="b.EPH.5.11">
      <s id="b.EPH.5.11.1">Jadi', neo' tapenau' gau' -ra to hi rala kabengia-na-pidi, apa' uma ria gau' to lompe' to mehupa' ngkai kabengia-na.</s>
      <s id="b.EPH.5.11.2">Agina tapolonto' lau-mi kadada'a-na gau' -ra toe.</s>
     </seg>
     <seg type="verse" id="b.EPH.5.12">
      <s id="b.EPH.5.12.1">Apa' gau' -gau' to rababehi ngkawuni toe, nau' ralolita-wadi me'eai' lia.</s>
     </seg>
     <seg type="verse" id="b.EPH.5.13">
      <s id="b.EPH.5.13.1">Aga ane tauna to dada'a mpohilo po'ingku-ni to lompe', lonto' lau-mi kadada'a po'ingku-ra hira' toe, alaa-na rabahakai-mi gau' -ra to mobengi, pai' jadi' mobaja wo'o-ramo-rawo.</s>
     </seg>
     <seg type="verse" id="b.EPH.5.14">
      <s id="b.EPH.5.14.1">Toe pai' ria rona' to mpo'uli': Molike-mokoi toleta', Memata-mokoi ngkai kamatea-ni, Pai' Kristus mpobajahi nono-ni."</s>
     </seg>
     <seg type="verse" id="b.EPH.5.15">
      <s id="b.EPH.5.15.1">Toe pai' kana tapelompehi po'ingku-ta: neo' hewa tauna to wojo, agina mo'ingku-ta hewa tauna to monoto nono-ra.</s>
     </seg>
     <seg type="verse" id="b.EPH.5.16">
      <s id="b.EPH.5.16.1">Kana tapake' lompe' loga to ria hi kita', apa' tempo toi-e dada'a lia kehi manusia'.</s>
     </seg>
     <seg type="verse" id="b.EPH.5.17">
      <s id="b.EPH.5.17.1">Toe pai' neo' kabua' -bua' -na kehi-ta, pekiri lompe' napa kehi to napokono Pue'.</s>
     </seg>
     <seg type="verse" id="b.EPH.5.18">
      <s id="b.EPH.5.18.1">Neo' malangu, apa' toe-hana mpopehuwu kahinaa to dada'a.</s>
      <s id="b.EPH.5.18.2">Kana nakuasai Inoha' Tomoroli' -tamo.</s>
      <s id="b.EPH.5.18.3">Ngkai kuasa Inoha' Tomoroli' toe,</s>
     </seg>
     <seg type="verse" id="b.EPH.5.19">
      <s id="b.EPH.5.19.1">momerohoi ngkanono-ta hante mpoporona' mazmur, rona' pe'une' pai' rona' ntani' -na to nawai' -taka Inoha' Tomoroli'; morona' goe' -goe' -ta mpo'une' Pue' hante nono-ta mpu'u;</s>
     </seg>
     <seg type="verse" id="b.EPH.5.20">
      <s id="b.EPH.5.20.1">mpo'uli' tarima kasi oa' hi Alata'ala to Tuama hante hanga' Yesus Kristus Pue' -ta ngkai butu nyala-na to nawai' -taka;</s>
     </seg>
     <seg type="verse" id="b.EPH.5.21">
      <s id="b.EPH.5.21.1">pai' momepengkorui hadua bo hadua hewa pebila' -ta hi Kristus.</s>
     </seg>
     <seg type="verse" id="b.EPH.5.22">
      <s id="b.EPH.5.22.1">Tobine-tobine, kana mengkoru-koi hi tomane-ni, hewa pengkoru-ni hi Pue'.</s>
     </seg>
     <seg type="verse" id="b.EPH.5.23">
      <s id="b.EPH.5.23.1">Hewa rapa' -na hi woto manusia', bagia to hi wongko-na mpu'u, woo', pai' woo' toe-mi to mpohawai' woto-na.</s>
      <s id="b.EPH.5.23.2">Wae wo'o tomane ma'ala rarapai' -ki woo' hi tobine-na, hewa Kristus wo'o jadi' Woo' hi kita' to mpopangala' -i.</s>
      <s id="b.EPH.5.23.3">Kita' to mpopangala' -i ma'ala rarapai' -ki bagia ngkai Woto-na Kristus.</s>
      <s id="b.EPH.5.23.4">Pai' Hi'a-mi Magau' Tompohore-ta ngkai huku' jeko' -ta.</s>
     </seg>
     <seg type="verse" id="b.EPH.5.24">
      <s id="b.EPH.5.24.1">Jadi', hewa kita' omea mengkoru hi Kristus, wae wo'o-hawo tobine kana mengkoru hi tomane-na hi butu nyala-na.</s>
     </seg>
     <seg type="verse" id="b.EPH.5.25">
      <s id="b.EPH.5.25.1">Pai' koi' -koiwo tomane, kana nipoka'ahi' tobine-ni, hewa Kristus mpoka'ahi' -ta to mpopangala' -i, duu' -na napewai' woto-na rapatehi bona mpotolo' -ta.</s>
     </seg>
     <seg type="verse" id="b.EPH.5.26">
      <s id="b.EPH.5.26.1">Hante pobabehi-na toe napatani' -ta jadi' bagia-na moto, nabohoi' -ta ngkai jeko' hante ue peniu' pai' hante lolita-na,</s>
     </seg>
     <seg type="verse" id="b.EPH.5.27">
      <s id="b.EPH.5.27.1">bona kita' to jadi' bagia-na toe jadi' moroli' pai' ncola, hante uma ria kasalaia' ba rugea' -na, bona natao-ta nakaratai.</s>
     </seg>
     <seg type="verse" id="b.EPH.5.28">
      <s id="b.EPH.5.28.1">Jadi', hewa ahi' -na Kristus hi kita' toe, wae wo'o-hawo tomane kana mpoka'ahi' tobine-na, hewa pompoka'ahi' -na woto-na moto.</s>
      <s id="b.EPH.5.28.2">Hema to mpoka'ahi' tobine-na, hewa mpoka'ahi' woto-na moto-imi.</s>
     </seg>
     <seg type="verse" id="b.EPH.5.29">
      <s id="b.EPH.5.29.1">Uma-hawo ria tauna to mpokahuku' woto-na moto.</s>
      <s id="b.EPH.5.29.2">Bate najaga pai' napewili'.</s>
      <s id="b.EPH.5.29.3">Wae wo'o Kristus mpewili' tauna to mpopangala' -i.</s>
     </seg>
     <seg type="verse" id="b.EPH.5.30">
      <s id="b.EPH.5.30.1">Napewili' -ta apa' kita' to mpopangala' -i, jadi' bagia ngkai Woto-natamo.</s>
     </seg>
     <seg type="verse" id="b.EPH.5.31">
      <s id="b.EPH.5.31.1">Hi rala Buku Tomoroli' te'uki' hewa toi: "Toe-mi pai' hadua tomane mpalahii tina tuama-na, pai' tuwu' hintuwu' hante tobine-na, bona hira' tau rodua toe jadi' hewa hadua lau-ra-damo."</s>
     </seg>
     <seg type="verse" id="b.EPH.5.32">
      <s id="b.EPH.5.32.1">Lolita toi, walatu to monala batua-na.</s>
      <s id="b.EPH.5.32.2">Aga patuju-ku hi rehe'i, mpotompo'wiwi-a posidaia' Kristus hante kita' ntodea-na.</s>
     </seg>
     <seg type="verse" id="b.EPH.5.33">
      <s id="b.EPH.5.33.1">Aga nau' wae, bate ria wo'o kalaua-na hi kita' omea: butu dua tomane kana mpoka'ahi' tobine-na hewa pompoka'ahi' -na woto-na moto, pai' tobine wo'o-hawo kana mpobila' tomane-na.</s>
     </seg>
    </div>
    <div type="chapter" id="b.EPH.6">
     <seg type="verse" id="b.EPH.6.1">
      <s id="b.EPH.6.1.1">Ana' -ana', tuku' hawa' totu'a-ni hewa kampotuku' -ni Pue', apa' toe to masipato' nibabehi.</s>
     </seg>
     <seg type="verse" id="b.EPH.6.2">
      <s id="b.EPH.6.2.1">Hi rala Buku Tomoroli' te'uki' parenta toi: "Kana tabila' tina pai' tuama-ta."</s>
      <s id="b.EPH.6.2.2">Ngkai parenta to hampulu', lako' toi-di parenta to ria janci-na.</s>
     </seg>
     <seg type="verse" id="b.EPH.6.3">
      <s id="b.EPH.6.3.1">Janci toe: "Ane tabila' tina pai' tuama-ta, lompe' pai' moloe tuwu' -ta hi rala dunia' toi."</s>
     </seg>
     <seg type="verse" id="b.EPH.6.4">
      <s id="b.EPH.6.4.1">Pai' koi' to tuama, neo' nipedahi nono ana' -ni.</s>
      <s id="b.EPH.6.4.2">Pewili' -ra-dile, tudui' pai' paresai' -ra hante paresa' to ngkai Pue'.</s>
     </seg>
     <seg type="verse" id="b.EPH.6.5">
      <s id="b.EPH.6.5.1">Ompi' -ompi' -ku to rapobatua, tuku' hawa' maradika-ni hi rala dunia' toi.</s>
      <s id="b.EPH.6.5.2">Bila' pai' pengkorui-ra ngkai kabula nono-ni.</s>
      <s id="b.EPH.6.5.3">Toe nibabehi hewa pengkoru-ni hi Kristus.</s>
     </seg>
     <seg type="verse" id="b.EPH.6.6">
      <s id="b.EPH.6.6.1">Neo' nibabehi toe nto'u-na nahilo maradika-ni-wadi bona ngalai' ra'une' manusia' -wada-koi.</s>
      <s id="b.EPH.6.6.2">Mobago-koi hewa batua Kristus to mpotuku' konoa Alata'ala hante nono mpu'u.</s>
     </seg>
     <seg type="verse" id="b.EPH.6.7">
      <s id="b.EPH.6.7.1">Mobago hante kagoe' nono-ni, niponcawa pobago-ni hi Pue', uma muntu' hi manusia'.</s>
     </seg>
     <seg type="verse" id="b.EPH.6.8">
      <s id="b.EPH.6.8.1">Penonoi-koi: butu dua tauna to mpobabehi bago to lompe' bate mporata hiwili-na ngkai Pue', lompe' batua lompe' to bela-i batua.</s>
     </seg>
     <seg type="verse" id="b.EPH.6.9">
      <s id="b.EPH.6.9.1">Pai' koi' -koiwo to ramaradika, wae wo'o-koiwo kehi-ni hi batua-ni.</s>
      <s id="b.EPH.6.9.2">Neo' -koiwo nipongasai' -ra.</s>
      <s id="b.EPH.6.9.3">Apa' penonoi-koi: koi' to ramaradika pai' batua-nie, hadua lau-wadi Pue' -ni, Hi'a-mi Pue' to hi rala suruga.</s>
      <s id="b.EPH.6.9.4">Uma-i-hana mpelence tauna.</s>
     </seg>
     <seg type="verse" id="b.EPH.6.10">
      <s id="b.EPH.6.10.1">Ka'omea-na ompi', kana moroho-ta hante karohoa to tarata ngkai kabaraka' -na Pue', lawi' mosidai' -tamo hante Hi'a.</s>
     </seg>
     <seg type="verse" id="b.EPH.6.11">
      <s id="b.EPH.6.11.1">Henta-mi hawe'ea rewa mpanga'e to naporodo-taka Alata'ala, bona moroho pokore-ta mpo'ewa akala-akala Magau' Anudaa'.</s>
     </seg>
     <seg type="verse" id="b.EPH.6.12">
      <s id="b.EPH.6.12.1">Apa' hi panga'e-ta toi-e, uma-ta mpo'ewa manusia'.</s>
      <s id="b.EPH.6.12.2">Mpo'ewa-ta to mokuasa pai' anu mobaraka' to uma kahiloa.</s>
      <s id="b.EPH.6.12.3">Mpo'ewa-ta tadulako-tadulako kabengia to mokuasa hi wongko dunia'.</s>
      <s id="b.EPH.6.12.4">Mpo'ewa-ta wori' nyala seta pai' anudaa' to mpokuasai raoa.</s>
     </seg>
     <seg type="verse" id="b.EPH.6.13">
      <s id="b.EPH.6.13.1">Ngkai toe-mi, henta-mi hawe'ea rewa mpanga'e to ngkai Alata'ala, bona ane rata eo panga'ea, tapakule' moto mpai' mpo'ewa perumpa' -perumpa' bali', bona rata hi kahudua panga'ea, bate moroho oa' pokore-ta.</s>
     </seg>
     <seg type="verse" id="b.EPH.6.14">
      <s id="b.EPH.6.14.1">Jadi', pakaroho mpu'u pokore-ta hante rewa mpanga'e to ngkai Alata'ala.</s>
      <s id="b.EPH.6.14.2">Pakaroho petuku' -ta hi tudui' to makono, taponcawa salepe' to taperii hi hope' -ta bona neo' -ta lempe'.</s>
      <s id="b.EPH.6.14.3">Pakanoa' po'ingku-ta, taponcawa baju ahe' to mpetalawai' woto-ta ngkai pesori.</s>
     </seg>
     <seg type="verse" id="b.EPH.6.15">
      <s id="b.EPH.6.15.1">Kana sadia-ta mpopalele Kareba Lompe' to mpopohintuwu' manusia' hante Alata'ala, taponcawa sapatu' to mpakaroho pokore-ta.</s>
     </seg>
     <seg type="verse" id="b.EPH.6.16">
      <s id="b.EPH.6.16.1">Pai' hi butu nyala-na kana moroho pepangala' -ta hi Alata'ala-wadi.</s>
      <s id="b.EPH.6.16.2">Pepangala' -ta toe taponcawa kaliawo to tatamaeo ncuu.</s>
      <s id="b.EPH.6.16.3">Hante pepangala' -ta toe, ma'ala tajungki' hawe'ea rewa mpanga'e to memoho' to natoa' -taka anudaa'.</s>
     </seg>
     <seg type="verse" id="b.EPH.6.17">
      <s id="b.EPH.6.17.1">Kana tasarumaka Alata'ala to mpobahaka-tamo ngkai huku' jeko' -ta.</s>
      <s id="b.EPH.6.17.2">Katebahaka-ta ngkai huku' jeko' -ta toe taponcawa songko ahe' to mporohoi-ta bona tida nono-ta.</s>
      <s id="b.EPH.6.17.3">Pai' Lolita Alata'ala taponcawa piho' to ngkai Inoha' Tomoroli'.</s>
     </seg>
     <seg type="verse" id="b.EPH.6.18">
      <s id="b.EPH.6.18.1">Pai' hi rala panga'e-ni mpo'ewa Magau' Anudaa' toe, mosampaya pai' mekakae oa' -koi hi Alata'ala.</s>
      <s id="b.EPH.6.18.2">Hi butu nyala-na mosampaya-koi ntuku' petete' Inoha' Tomoroli'.</s>
      <s id="b.EPH.6.18.3">Hi rala posampaya-ni toe, kana mojaga oa' pai' neo' lempe', neo' nibahakai mposampayai hawe'ea topepangala' hi Pue' Yesus.</s>
     </seg>
     <seg type="verse" id="b.EPH.6.19">
      <s id="b.EPH.6.19.1">Pai' niposampayai wo'o-a-kuwo, bona nto'u-ku mololita, Alata'ala mpowai' -a pololita to manopa', bona bia' -a mpoparata Kareba Lompe' to uma ra'incai manusia' ngkai owi.</s>
     </seg>
     <seg type="verse" id="b.EPH.6.20">
      <s id="b.EPH.6.20.1">Pue' Yesus mpo'ongko' -a jadi' suro-na, bona mpokeni-a Kareba Lompe', duu' -na ohe'i-ama hi rala tarungku'.</s>
      <s id="b.EPH.6.20.2">Jadi', posampayai-a-kuwo bona bia' -a mpololita Kareba Lompe' toe hewa to kasipato' -na.</s>
     </seg>
     <seg type="verse" id="b.EPH.6.21">
      <s id="b.EPH.6.21.1">Jadi', bona ni'inca kababeiwa-ku pai' kababeiwa-na pobago-ku, mposuro-a ompi' -ta Tikhikus tilou, bona hi'a-damo mpo'uli' -kokoi napa omea to majadi' hi rehe'i.</s>
      <s id="b.EPH.6.21.2">Tikhikus toei, ompi' -ta to tape'ahi', pai' topobago to tida hi rala pobago Pue'.</s>
     </seg>
     <seg type="verse" id="b.EPH.6.22">
      <s id="b.EPH.6.22.1">Toe pai' kusuro-i tilou bona mpo'uli' -kokoi hi retu kabeiwa-nakai, bona tetanta'u nono-ni.</s>
     </seg>
     <seg type="verse" id="b.EPH.6.23">
      <s id="b.EPH.6.23.1">Kusarumaka Alata'ala to Tuama pai' Pue' Yesus Kristus mpowai' kalompea' tuwu' hi hawe'ea ompi' hampepangalaa' -ku.</s>
      <s id="b.EPH.6.23.2">Kusarumaka Alata'ala mpodonihii ahi' -ni pai' pepangala' -ni.</s>
     </seg>
     <seg type="verse" id="b.EPH.6.24">
      <s id="b.EPH.6.24.1">Pue' mpogane' hawe'ea tauna to mpoka'ahi' Pue' -ta Yesus Kristus hante ahi' to uma ria ka'oraa-na.</s>
     </seg>
    </div>
   </div>
   <div type="book" id="b.PHI">
    <div type="chapter" id="b.PHI.1">
     <seg type="verse" id="b.PHI.1.1">
      <s id="b.PHI.1.1.1">Sura toi ngkai aku' Paulus pai' Timotius, batua Kristus Yesus, kipakatu tilou hi koi' ompi' -ompi' hampepangalaa' -kai hi rala Kristus Yesus to hi ngata Filipi, duu' -na hi pangkeni-ni pai' tauna to mpokamu pobago Pue' hi laintongo' -ni.</s>
     </seg>
     <seg type="verse" id="b.PHI.1.2">
      <s id="b.PHI.1.2.1">Wori' tabe: mekakae-kai hi Alata'ala Tuama-ta pai' hi Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.PHI.1.3">
      <s id="b.PHI.1.3.1">Butu ngkani-na kukiwoi-koi ompi', ku'uli' oa' tarima kasi hi Pue' -ku, Pue' Alata'ala.</s>
     </seg>
     <seg type="verse" id="b.PHI.1.4">
      <s id="b.PHI.1.4.1">Pai' butu ngkani posampaya-ku, goe' oa' nono-ku mposampayai-koi omea.</s>
     </seg>
     <seg type="verse" id="b.PHI.1.5">
      <s id="b.PHI.1.5.1">Ku'uli' tarima kasi hi Pue' Alata'ala, apa' ngkai lomo' -na duu' tempo toi-e nitulungi ncuu-a hi rala bago-ku mpopalele Kareba Lompe'.</s>
     </seg>
     <seg type="verse" id="b.PHI.1.6">
      <s id="b.PHI.1.6.1">Alata'ala moto-mi to mobago hi rala nono-ni mpobago bago to lompe', pai' kuparasaya pobago to natepu'u-mi tetu napokaliliu duu' -na hudu hi eo karata-na nculii' Kristus Yesus.</s>
     </seg>
     <seg type="verse" id="b.PHI.1.7">
      <s id="b.PHI.1.7.1">Toto-na lia-a mpoinono-koi omea hewa toe-e ompi', apa' kupoka'ahi' -koi, apa' hampobagoa-ku omea-koi hi rala pobago to nawai' -ka Alata'ala toi.</s>
      <s id="b.PHI.1.7.2">Nitulungi ncuu-a, lompe' bula-ku rala tarungku' toi-e, lompe' nto'u-ku mpo'uli' noa' -ku pai' mpakanoto kamakono-na Kareba Lompe'.</s>
     </seg>
     <seg type="verse" id="b.PHI.1.8">
      <s id="b.PHI.1.8.1">Alata'ala mposabii' kamakono-na lolita-ku tohe'i.</s>
      <s id="b.PHI.1.8.2">Lentora mpu'u-a ngkalentorai-koi omea, pai' kalentora-ku toi, hewa ahi' -na Kristus Yesus moto.</s>
     </seg>
     <seg type="verse" id="b.PHI.1.9">
      <s id="b.PHI.1.9.1">Jadi', toi-mi pomperapia' -ku hi Alata'ala, bona ahi' -ni katedoo-donihia karoho-na, pai' tedonihii wo'o kamonoto nono-ni pai' pe'inca-ni mpo'inca napa to natao nibabehi.</s>
     </seg>
     <seg type="verse" id="b.PHI.1.10">
      <s id="b.PHI.1.10.1">Ane hewa toe-mokoi ompi', ni'inca mpu'u-mi mpelihi napa to meliu kalompe' -na.</s>
      <s id="b.PHI.1.10.2">Mosampaya-a bona moroli' katuwu' -ni hante uma ria kasalaia' -na hi eo karata-na nculii' Kristus.</s>
     </seg>
     <seg type="verse" id="b.PHI.1.11">
      <s id="b.PHI.1.11.1">Mosampaya-a bona monoa' oa' po'ingku-ni sabana pobago Yesus Kristus hi rala tuwu' -ni, alaa-na wori' tauna mpo'une' pai' mpomobohe Alata'ala.</s>
     </seg>
     <seg type="verse" id="b.PHI.1.12">
      <s id="b.PHI.1.12.1">Jadi', bona ni'inca ompi', nau' ratarungku' -a tohe'i-e, goe' moto-a, apa' ngkai karatarungku' -ku toi, kawoo-woria' lau-mi tauna to mpo'epe Kareba Lompe'.</s>
     </seg>
     <seg type="verse" id="b.PHI.1.13">
      <s id="b.PHI.1.13.1">Tantara to mpodoo tomi magau' pai' hawe'ea tauna hi rehe'i mpo'inca karatarungku' -ku toi apa' batua Kristus-a.</s>
     </seg>
     <seg type="verse" id="b.PHI.1.14">
      <s id="b.PHI.1.14.1">Wae wo'o, wori' -mi ompi' hampepangalaa' -ta to hi rehe'i terohoi pepangala' -ra, apa' rahilo napa to jadi' hi aku' bula-ku ratarungku', alaa-na uma-rapa me'eka', kabii-biaa' lau-ramo mpopalele Lolita Alata'ala.</s>
     </seg>
     <seg type="verse" id="b.PHI.1.15">
      <s id="b.PHI.1.15.1">Ria wo'o-ra hantongo' to ngkeni Kareba Kristus apa' mohingi' -ra pai' doko' mpo'ewa-a.</s>
      <s id="b.PHI.1.15.2">Aga ria moto wo'o-ra hantongo' to mpokeni Kareba Kristus hante karoli' nono-ra.</s>
     </seg>
     <seg type="verse" id="b.PHI.1.16">
      <s id="b.PHI.1.16.1">Hira' mpopalele Kareba Kristus apa' nakeni ahi' -ra, apa' ra'inca ka'aku' -na to na'ongko' Alata'ala jadi' suro-na to mpakanoto Kareba Lompe' hi hawe'ea tauna.</s>
     </seg>
     <seg type="verse" id="b.PHI.1.17">
      <s id="b.PHI.1.17.1">Tapi' tauna to mohingi' toera we'i, mpopalele Kareba Kristus hante patuju to dada'a, apa' doko' mpomobohe hanga' -ra moto-wadi.</s>
      <s id="b.PHI.1.17.2">Ra'uli' -ranale, babehia-ra toe mpodonihii kasusaa' -ku hi rala tarungku'.</s>
     </seg>
     <seg type="verse" id="b.PHI.1.18">
      <s id="b.PHI.1.18.1">Aga nau' wae, uma kutapari.</s>
      <s id="b.PHI.1.18.2">Apa' nau' ba beiwa, lompe' hante patuju to sala' ba hante patuju to makono, Kareba Kristus bate rapalele!</s>
      <s id="b.PHI.1.18.3">Toe-mi to mpakagoe' nono-kue.</s>
      <s id="b.PHI.1.18.4">Pai' bate goe' oa' -a,</s>
     </seg>
     <seg type="verse" id="b.PHI.1.19">
      <s id="b.PHI.1.19.1">apa' nau' ba napa mpai' to jadi' hi aku', ku'inca hante posampaya-ni ompi', pai' hante petulungi Inoha' Tomoroli' to ngkai Yesus Kristus, bate mporata-a mpai' to lompe'.</s>
     </seg>
     <seg type="verse" id="b.PHI.1.20">
      <s id="b.PHI.1.20.1">Konoa-ku pai' to kusarumaka lia, bona neo' -a mporata ea' hi pobago-ku toi.</s>
      <s id="b.PHI.1.20.2">Kusarumaka bate bia' ncuu-a mpo'uli' posabi' -ku-- peliu-liu-nami tempo toi-e-- bona ba tuwu' ba mate-a, hanga' Kristus rapomobohe hi rala woto-ku.</s>
     </seg>
     <seg type="verse" id="b.PHI.1.21">
      <s id="b.PHI.1.21.1">Apa' ane aku' tuwu', Kristus-mile to tuwu' hi rala tuwu' -kue.</s>
      <s id="b.PHI.1.21.2">Pai' nau' ba mate-a, kurasi' lia.</s>
     </seg>
     <seg type="verse" id="b.PHI.1.22">
      <s id="b.PHI.1.22.1">Aga ane tuwu' -a-pada hi dunia' toi, ma'ala-a-pidi mpokamu bago to mokalaua.</s>
      <s id="b.PHI.1.22.2">Jadi', uma ku'incai to'uma-i to kupelihi.</s>
     </seg>
     <seg type="verse" id="b.PHI.1.23">
      <s id="b.PHI.1.23.1">To ronyala toe mpomediii' nono-ku.</s>
      <s id="b.PHI.1.23.2">Doko' lia-a mpalahii dunia' toi pai' hilou tida dohe Kristus, apa' toe to meliu kalompe' -na.</s>
     </seg>
     <seg type="verse" id="b.PHI.1.24">
      <s id="b.PHI.1.24.1">Aga ane tuwu' -a-pada hi dunia' toi, bohe-pi kalaua-na hi koi' ompi', apa' niparaluu-a-pidi.</s>
     </seg>
     <seg type="verse" id="b.PHI.1.25">
      <s id="b.PHI.1.25.1">Toe monoto lia hi rala nono-ku.</s>
      <s id="b.PHI.1.25.2">Toe pai' ku'uli', bate tuwu' -a-pada mpai', pai' kupoka'ala-pidi tilou mpencuai' -koi, mpotulungi-koi bona tampai karoho pepangala' -ni hi Pue' Yesus pai' tampai kagoe' -ni mepangala' hi Hi'a.</s>
     </seg>
     <seg type="verse" id="b.PHI.1.26">
      <s id="b.PHI.1.26.1">Jadi', ane ria-apa mpai' nculii' dohe-ni pai' nihilo-ama, karoo-rohoa-mi nono-ni mpo'une' Kristus Yesus.</s>
     </seg>
     <seg type="verse" id="b.PHI.1.27">
      <s id="b.PHI.1.27.1">Jadi', nau' ba napa to jadi' hi aku', po'ingku-ni kana to masipato' hi tauna to mpotuku' Kareba Lompe' Kristus.</s>
      <s id="b.PHI.1.27.2">Ba kupohirua' -pidi-kokoi mpai' ompi' ba uma-pi, kusarumaka ku'epe moto mpai' kareba to mpo'uli' katida pokore-ni, hanono pai' hintuwu' -koi mobago bona wori' tauna mepangala' hi Kareba Lompe'.</s>
     </seg>
     <seg type="verse" id="b.PHI.1.28">
      <s id="b.PHI.1.28.1">Nau' ba napa-napa to jadi', neo' mpu'u-koi me'eka' hi tauna to mpo'ewa-koi.</s>
      <s id="b.PHI.1.28.2">Apa' toe mpakanoto kanahuku' -ra mpai' Alata'ala, pai' koi' ompi' tebahaka ngkai huku', apa' Alata'ala mpobahaka-koi ngkai huku' jeko' -ni.</s>
     </seg>
     <seg type="verse" id="b.PHI.1.29">
      <s id="b.PHI.1.29.1">Neo' -koi me'eka', apa' Alata'ala mpelihi-koi uma muntu' mepangala' hi Kristus, tapi' napelihi wo'o-koi bona mporata kaparia bona hanga' Kristus rapomobohe.</s>
     </seg>
     <seg type="verse" id="b.PHI.1.30">
      <s id="b.PHI.1.30.1">Jadi' hewa toe lau, mporata kaparia mpu'u-mokoi, hibalia hante kaparia to kurata aku' toi-e, lompe' kaparia to nihilo moto-mi bula-ku ria-pidi dohe-ni wengi, lompe' kaparia to kurata hi rehe'i-e, hewa to ni'epe moto-mi.</s>
     </seg>
    </div>
    <div type="chapter" id="b.PHI.2">
     <seg type="verse" id="b.PHI.2.1">
      <s id="b.PHI.2.1.1">Jadi' ompi' -ompi', ku'inca katerohoi-na nono-ni apa' mosidai' -mokoi hante Kristus.</s>
      <s id="b.PHI.2.1.2">Tetanta'u-mi nono-ni apa' napoka'ahi' -mokoi.</s>
      <s id="b.PHI.2.1.3">Hintuwu' -mokoi apa' ngkai petete' Inoha' Tomoroli'.</s>
      <s id="b.PHI.2.1.4">Momepoka'ahi' -koi hadua bo hadua.</s>
     </seg>
     <seg type="verse" id="b.PHI.2.2">
      <s id="b.PHI.2.2.1">Bo lawi' oo mpu'u-koi, kuperapi' bona nipakagoe' mpu'u-ka nono-ku: tuwu' hintuwu' -koi hante ahi' -ni hibalia, nono-ni hibalia, patuju-ni hibalia.</s>
     </seg>
     <seg type="verse" id="b.PHI.2.3">
      <s id="b.PHI.2.3.1">Neo' mpomobohe woto-ni moto-wadi, neo' mpope'une'.</s>
      <s id="b.PHI.2.3.2">Agina-pi-hana hore-hore mpakadingki' nono, ta'uli' doo melabi ngkai kita'.</s>
     </seg>
     <seg type="verse" id="b.PHI.2.4">
      <s id="b.PHI.2.4.1">Neo' mpenonoi woto-ta moto, pekiri wo'o katuwu' doo.</s>
     </seg>
     <seg type="verse" id="b.PHI.2.5">
      <s id="b.PHI.2.5.1">Nono-ni kana hewa nono-na Kristus Yesus:</s>
     </seg>
     <seg type="verse" id="b.PHI.2.6">
      <s id="b.PHI.2.6.1">Nau' tuwu' mpo'Alata'ala-i, uma-i mpentaei kahibalia-na hante Alata'ala.</s>
     </seg>
     <seg type="verse" id="b.PHI.2.7">
      <s id="b.PHI.2.7.1">Nabahaka omea-mi tetu, pai' -i tuwu' mpobatua.</s>
      <s id="b.PHI.2.7.2">Mewali manusia' -i hante wotoloka' manusia'.</s>
     </seg>
     <seg type="verse" id="b.PHI.2.8">
      <s id="b.PHI.2.8.1">Pai' ka'oti-nai jadi' manusia', mengkadingki' -imi, pai' -i mpotuku' hawa' Alata'ala, duu' -na mate raparika' hewa hadua tauna to dada'a.</s>
     </seg>
     <seg type="verse" id="b.PHI.2.9">
      <s id="b.PHI.2.9.1">Toe-mi pai' Alata'ala mpo'ongko' -i hi pohuraa to molangko lia, pai' nawai' -i kuasa to meliu ngkai hawe'ea kuasa to ntani' -na,</s>
     </seg>
     <seg type="verse" id="b.PHI.2.10">
      <s id="b.PHI.2.10.1">bona hawe'ea to tuwu' mengkoru hi Yesus, lompe' ihi' suruga, lompe' ihi' dunia', lompe' to hi po'ohaa' tomate, hawe'ea-ra mpai' mowilingkudu menyompa hi Hi'a,</s>
     </seg>
     <seg type="verse" id="b.PHI.2.11">
      <s id="b.PHI.2.11.1">pai' -ra mpangaku': Yesus Kristus, Hi'a-mi Pue', alaa-na Alata'ala to Tuama rapomobohe.</s>
     </seg>
     <seg type="verse" id="b.PHI.2.12">
      <s id="b.PHI.2.12.1">Toe-mi ompi' to kupe'ahi', ku'inca kampotuku' -ni hawa' -ku.</s>
      <s id="b.PHI.2.12.2">Bula-ku ria dohe-ni, nituku' mpu'u hawa' -ku.</s>
      <s id="b.PHI.2.12.3">Jadi', peliu-liu-nami tempo toi bula-ku molaa, kuperapi' bona nipelompehi mpu'u po'ingku-ni, hewa to masipato' hi tauna to nahore Alata'ala ngkai huku' jeko' -ra.</s>
      <s id="b.PHI.2.12.4">Mengkoru-mokoi hi Alata'ala, pai' poka'eka' mpu'u-koi mpobabehi po'ingku to dada'a.</s>
     </seg>
     <seg type="verse" id="b.PHI.2.13">
      <s id="b.PHI.2.13.1">Apa' Alata'ala moto-mi to mobago hi rala nono-ni, pai' alaa-na dota-koi mpotuku' konoa-na, pai' nawai' wo'o-koi karohoa mpotuku' konoa-na.</s>
     </seg>
     <seg type="verse" id="b.PHI.2.14">
      <s id="b.PHI.2.14.1">Napa-napa to nibabehi, neo' ngkunuti ba momehono',</s>
     </seg>
     <seg type="verse" id="b.PHI.2.15">
      <s id="b.PHI.2.15.1">bona monoa' hi hawe'ea tauna ka'ana' -na Alata'ala mpu'u-koi, to uma ria kasalaia' -ni, to tuwu' moroli' pai' uma ria patuju-ni to dada'a.</s>
      <s id="b.PHI.2.15.2">Hewa betue' mehini hi rala kabengia-na, wae wo'o koi' hi laintongo' tauna to bengku' pai' dada'a nono-ra,</s>
     </seg>
     <seg type="verse" id="b.PHI.2.16">
      <s id="b.PHI.2.16.1">apa' niparata-raka Kareba Lompe' to ngkeni katuwua'.</s>
      <s id="b.PHI.2.16.2">Ane hewa toe po'ingku-ni ompi', bohe mpai' nono-ku hi karata-na nculii' Kristus.</s>
      <s id="b.PHI.2.16.3">Apa' po'ingku-ni toe-mi to mpakanoto hawe'ea bago-ku uma wa bayangi', ria moto wua' -na.</s>
     </seg>
     <seg type="verse" id="b.PHI.2.17">
      <s id="b.PHI.2.17.1">Ompi' -ompi', ngkai lomo' kakukarebai-nakoi Kareba Lompe', mepangala' -mokoi hi Pue' Yesus, pai' nitonu katuwu' -ni hi Hi'a bona mpobabehi konoa-na.</s>
      <s id="b.PHI.2.17.2">Jadi', nau' rahuku' mate mpu'u-a mpai' sabana pobago-ku mpokarebai-koi Kareba Lompe' -e, uma kutapari.</s>
      <s id="b.PHI.2.17.3">Bate mpo'uli' tarima kasi oa' -a hi Alata'ala, pai' goe' -a hangkaa-ngkania hante koi'.</s>
     </seg>
     <seg type="verse" id="b.PHI.2.18">
      <s id="b.PHI.2.18.1">Kusarumaka wo'o bona ompi' -ompi' motarima kasi pai' goe' hangkaa-ngkania hante aku'.</s>
     </seg>
     <seg type="verse" id="b.PHI.2.19">
      <s id="b.PHI.2.19.1">Ane napokono Pue' Yesus, ria patuju-ku mpohubui Timotius tilou mpencuai' -koi, bona ane nculii' -ipi tumai, tetanta'u-a mpo'epe kareba-ni.</s>
     </seg>
     <seg type="verse" id="b.PHI.2.20">
      <s id="b.PHI.2.20.1">Muntu' Timotius-kuwo to hi rehe'i to mpohibalia-ki nono-ku pai' to mpekiri kalompea' -ni ompi'.</s>
     </seg>
     <seg type="verse" id="b.PHI.2.21">
      <s id="b.PHI.2.21.1">Ane to ntani' -ntani' -naera, mpenonoi woto-ra moto-ra-wadi, uma-ra mpenonoi konoa-na Yesus Kristus.</s>
     </seg>
     <seg type="verse" id="b.PHI.2.22">
      <s id="b.PHI.2.22.1">Aga ane Timotius, nihilo moto-mi-koiwo karoho peparasaya-na.</s>
      <s id="b.PHI.2.22.2">Mobago-i dohe-ku mpopalele Kareba Lompe'.</s>
      <s id="b.PHI.2.22.3">Kai' roduaa, hewa ntali ana' -wadi-kai.</s>
     </seg>
     <seg type="verse" id="b.PHI.2.23">
      <s id="b.PHI.2.23.1">Jadi', ane ku'inca-damo mpai' kahudua kara-kara-ku, kuhubui-imi tilou mpencuai' -koi.</s>
     </seg>
     <seg type="verse" id="b.PHI.2.24">
      <s id="b.PHI.2.24.1">Pai' kusarumaka hante petulungi Pue', uma moto-a mahae tilou mpencuai' -koi.</s>
     </seg>
     <seg type="verse" id="b.PHI.2.25">
      <s id="b.PHI.2.25.1">Sampale-di, ane ompi' -ta Epafroditus, to mahae-mi nihubui tumai mpongawa' -a, ku'uli' agina kuhubui lau-imi tilou nculii' hi koi'.</s>
      <s id="b.PHI.2.25.2">Kai' rodua hewa tantara to hampanga'ea, apa' hampobagoa-kai hi rala pobago Pue', pai' natulungi-a hi rala kaparia-ku.</s>
     </seg>
     <seg type="verse" id="b.PHI.2.26">
      <s id="b.PHI.2.26.1">Lentora lia-imi hi koi' omea ompi', pai' susa' nono-na, meka' ba lue' ni'epe-mi kapeda' -na wengi.</s>
     </seg>
     <seg type="verse" id="b.PHI.2.27">
      <s id="b.PHI.2.27.1">Peda' mpu'u-idi, neo' napomate-ki.</s>
      <s id="b.PHI.2.27.2">Tapi' mo'uri' nculii' -imi apa' Alata'ala mpoka'ahi' -i-- aga uma muntu' hi'a, aku' wo'o napoka'ahi', apa' ane ke mate mpu'u-i wengi, ke katedoo-donihia-mi kasusaa' -ku.</s>
     </seg>
     <seg type="verse" id="b.PHI.2.28">
      <s id="b.PHI.2.28.1">Toe pai' ku'uli' agina kupesahui mpohubui-i nculii' tilou, bona ane hirua' -pokoi, tetanta'u-mokoi, pai' aku' hi rehe'i monu-mi nono-ku.</s>
     </seg>
     <seg type="verse" id="b.PHI.2.29">
      <s id="b.PHI.2.29.1">Wae-pi, tarima-imi hi rala hanga' Pue' hante kagoe' nono-ni.</s>
      <s id="b.PHI.2.29.2">Bila' wo'o hawe'ea tauna to mpohibalia-ki nono-na.</s>
     </seg>
     <seg type="verse" id="b.PHI.2.30">
      <s id="b.PHI.2.30.1">Ngkai pobago-na mpobago-ki Kristus, neo' mate lia-i.</s>
      <s id="b.PHI.2.30.2">Uma-i mpenonoi woto-na moto, apa' doko' -i nipopale hi rehe'i mpotulungi-a.</s>
     </seg>
    </div>
    <div type="chapter" id="b.PHI.3">
     <seg type="verse" id="b.PHI.3.1">
      <s id="b.PHI.3.1.1">Wae-pi ompi' -ompi', kana goe' -koi apa' lawi' mosidai' -mokoi hante Pue'.</s>
     </seg>
     <seg type="verse" id="b.PHI.3.2">
      <s id="b.PHI.3.2.1">Mo'inga' -inga' -koi hi tauna to mpokeni tudui' to dada'a, kehi-ra hewa dike' to mau.</s>
      <s id="b.PHI.3.2.2">Doko' -ra mpewuku-koi ratini' ntuku' Atura Musa.</s>
      <s id="b.PHI.3.2.3">Neo' -ra nipangalai'!</s>
      <s id="b.PHI.3.2.4">Apa' bela ngkai karatini' -ta pai' -ta jadi' monoa' hi poncilo Alata'ala.</s>
     </seg>
     <seg type="verse" id="b.PHI.3.3">
      <s id="b.PHI.3.3.1">Kita' toi-mile to monoa' hi poncilo Alata'ala-e, kita' to mpopue' -i ngkai petete' Inoha' Alata'ala, bohe nono-ta apa' mosidai' -tamo hante Kristus Yesus.</s>
      <s id="b.PHI.3.3.2">Uma-ta ncarumaka ada to kahiloa-wadi bona ngalai' jadi' monoa' -ta hi poncilo Alata'ala.</s>
     </seg>
     <seg type="verse" id="b.PHI.3.4">
      <s id="b.PHI.3.4.1">Kakono-na, aku' wo'o ma'ala mposarumaka ada tetu-e.</s>
      <s id="b.PHI.3.4.2">Ane ria tauna to mpoperaha petuku' -ra hi ada to kahiloa-wadi, peliu-liu-nami aku'!</s>
     </seg>
     <seg type="verse" id="b.PHI.3.5">
      <s id="b.PHI.3.5.1">Ratini' -a hi umuru kawalu eo-na ntuku' Atura Musa.</s>
      <s id="b.PHI.3.5.2">To Yahudi mpu'u-a, muli to Israel, ngkai posantina-na Benyamin.</s>
      <s id="b.PHI.3.5.3">Kako'ia-ku mepangala' hi Pue' Yesus, kutuku' Atura Musa ntuku' tudui' to Parisi.</s>
     </seg>
     <seg type="verse" id="b.PHI.3.6">
      <s id="b.PHI.3.6.1">Nto'u toe mantata' mpu'u petuku' -ku hi agama Yahudi, duu' -na ngasa' -a mposesa' -ra topetuku' Yesus.</s>
      <s id="b.PHI.3.6.2">Kutuku' butu nyala parenta to hi rala Atura Musa, uma ria to kutiboki-na.</s>
     </seg>
     <seg type="verse" id="b.PHI.3.7">
      <s id="b.PHI.3.7.1">Hawe'ea toe owi ku'uli' rasi' -ku.</s>
      <s id="b.PHI.3.7.2">Tapi' tempo toi ku'uli' mepakarugi-wadi, apa' muntu' Kristus-damo to kusarumaka.</s>
     </seg>
     <seg type="verse" id="b.PHI.3.8">
      <s id="b.PHI.3.8.1">Meliu ngkai toe, butu nyala-na ku'uli' mepakarugi omea-wadi, apa' to meliu kalompe' -na, mpo'inca-ama Kristus Yesus Pue' -ku.</s>
      <s id="b.PHI.3.8.2">Jadi', kubahaka-mi hawe'ea to ntani' -na, kuponcawa momo-damo, bona ma'ala-a mporata Kristus,</s>
     </seg>
     <seg type="verse" id="b.PHI.3.9">
      <s id="b.PHI.3.9.1">pai' mposidai' -ki.</s>
      <s id="b.PHI.3.9.2">Alata'ala mpo'uli' kamonoa' -ku hi poncilo-na, bela ngkai petuku' -ku hi Atura Musa, tapi' ngkai pepangala' -ku hi Kristus.</s>
      <s id="b.PHI.3.9.3">Aku' jadi' monoa' hi poncilo Alata'ala, bela ngkai po'ingku-ku, tapi' muntu' ngkai Alata'ala-hana, apa' mepangala' -a.</s>
     </seg>
     <seg type="verse" id="b.PHI.3.10">
      <s id="b.PHI.3.10.1">Kahinaa-ku mpu'u, doko' ku'inca-i-kuna Kristus, doko' kurasai baraka' to mpotuwu' -i nculii' ngkai kamatea.</s>
      <s id="b.PHI.3.10.2">Doko' kurata kaparia hewa to narata, duu' -na ba mate-a hibalia hante Hi'a,</s>
     </seg>
     <seg type="verse" id="b.PHI.3.11">
      <s id="b.PHI.3.11.1">bona rapotuwu' nculii' wo'o-a-kuwo mpai' ngkai kamatea.</s>
     </seg>
     <seg type="verse" id="b.PHI.3.12">
      <s id="b.PHI.3.12.1">Ompi' -ompi', uma ku'uli' kakurata-na mpu'u-mi hawe'ea toe, duu' -na moroli' -ama hante uma-pi ria jeko' -ku.</s>
      <s id="b.PHI.3.12.2">Uma-kuwo.</s>
      <s id="b.PHI.3.12.3">Aga kuhuduwukui bona kurata hawe'ea toe, bona jadi' moroli' mpu'u-a-- apa' toe-mi pai' napelihi-a Kristus Yesus jadi' bagia-na.</s>
     </seg>
     <seg type="verse" id="b.PHI.3.14">
      <s id="b.PHI.3.14.1">Ompi' -ku omea, kupangaku' moto, ko'ia moroli' mpu'u-a hante uma-pi ria jeko' -ku.</s>
      <s id="b.PHI.3.14.2">Aga hanyala to kubabehi: kulipo' -mi hawe'ea to kutilingkurihi, pai' kuhuduwukui mperapai to kunyanyohi.</s>
      <s id="b.PHI.3.14.3">Aku' hewa tauna to motanta' mokeno: uma kupe'ili' to hi tilingkuria-ku, mokeno ncuu-a mperapai to kutoa'.</s>
      <s id="b.PHI.3.14.4">Kuhuduwukui mpotuku' konoa Alata'ala, bona mporata-a mpai' parasee pedagia to nawai' -ka hi suruga-- apa' toe-mi pai' nakio' -a jadi' mosidai' hante Kristus Yesus.</s>
     </seg>
     <seg type="verse" id="b.PHI.3.15">
      <s id="b.PHI.3.15.1">Jadi', kita' to monoto-mi petuku' -ta hi Pue', kana hanono lau-ta mo'ingku hewa to ku'uli' we'i.</s>
      <s id="b.PHI.3.15.2">Aga ane ria-koi to mosisala-pidi pekiri-ni ngkai pekiri-ku, Alata'ala moto mpai' to mponotohi-koi.</s>
     </seg>
     <seg type="verse" id="b.PHI.3.16">
      <s id="b.PHI.3.16.1">Sampale-di, napa-hawo to ta'inca-mi, toe to kana tatuku'.</s>
     </seg>
     <seg type="verse" id="b.PHI.3.17">
      <s id="b.PHI.3.17.1">Ompi' -ku omea, kuperapi' bona nipenau' po'ingku-ku.</s>
      <s id="b.PHI.3.17.2">Bula-kai ria dohe-ni, kipopohiloi-mokoi kehi to lompe'.</s>
      <s id="b.PHI.3.17.3">Petonoi pai' penonoi tauna to mpotuku' po'ingku-kai toe.</s>
     </seg>
     <seg type="verse" id="b.PHI.3.18">
      <s id="b.PHI.3.18.1">Apa' hewa to jau-mi ku'uli' -kokoi-- pai' ku'uli' tena wae lau hante kageo' -ku-- wori' -ramo tauna to dada'a gau' -ra.</s>
      <s id="b.PHI.3.18.2">Hante gau' -ra toe, mposapuaka-ra patuju-na Kristus mate raparika'.</s>
     </seg>
     <seg type="verse" id="b.PHI.3.19">
      <s id="b.PHI.3.19.1">Tauna to hewa toe bate mporata silaka hi rala naraka.</s>
      <s id="b.PHI.3.19.2">Konoa woto-ra moto, toe-mi to rapue'.</s>
      <s id="b.PHI.3.19.3">Gau' -ra to me'eai', toe-mi to rapomobohe-ki nono-ra.</s>
      <s id="b.PHI.3.19.4">Katuwu' -ra to hi dunia' toi, toe-wadi to rapoinono.</s>
     </seg>
     <seg type="verse" id="b.PHI.3.20">
      <s id="b.PHI.3.20.1">Aga kita' ompi', uma ma'ala hewa toe gau' -ta, apa' ihi' ngata suruga-ta-tana.</s>
      <s id="b.PHI.3.20.2">Ngkai ria mpai' katumaia-na Magau' Tompohore-ta ngkai huku' jeko' -ta, Pue' Yesus Kristus.</s>
      <s id="b.PHI.3.20.3">Hi'a-mi to takalentorai pai' to tapopea.</s>
     </seg>
     <seg type="verse" id="b.PHI.3.21">
      <s id="b.PHI.3.21.1">Ane tumai-ipi mpai', wotoloka' -ta to lente toi, nabalii' bona hibalia hante woto-na to uma mowo kabaraka' -na.</s>
      <s id="b.PHI.3.21.2">Ma'ala-hana nababehi toe, apa' meliu kuasa-na ngkai hawe'ea kuasa to ntani' -na.</s>
      <s id="b.PHI.3.21.3">Hante kuasa-na toe, napopengkoru butu nyala-na to ria.</s>
     </seg>
    </div>
    <div type="chapter" id="b.PHI.4">
     <seg type="verse" id="b.PHI.4.1">
      <s id="b.PHI.4.1.1">Toe-mi ompi' to kupe'ahi' pai' to kukalentorai: pakaroho mpu'u-mi pokore-ni mpopangala' Pue'.</s>
      <s id="b.PHI.4.1.2">Koi' -die ompi' kabohea nono-kue pai' to mpakagoe' nono-ku.</s>
     </seg>
     <seg type="verse" id="b.PHI.4.2">
      <s id="b.PHI.4.2.1">Ompi' -ku Euodia pai' ompi' -ku Sintikhe!</s>
      <s id="b.PHI.4.2.2">Kuperapi' bona hintuwu' -koi hewa to masipato' hi tauna to mepangala' hi Pue'.</s>
     </seg>
     <seg type="verse" id="b.PHI.4.3">
      <s id="b.PHI.4.3.1">Pai' kuperapi' hi iko, Sunsugus, ema' -ku to tida, tulungi-ra-rawo tobine to rodua toera, bona neo' -rapa mosisala.</s>
      <s id="b.PHI.4.3.2">Bula-ku hi retu-pidi dohe-ni, mobago ntomo-ra mpodohei-a mpopalele Kareba Lompe', hante Klemens pai' wo'o doo-doo hampobagoa-ku to ntani' -na.</s>
      <s id="b.PHI.4.3.3">Hanga' -ra ria omea te'uki' hi rala Buku Katuwua'.</s>
     </seg>
     <seg type="verse" id="b.PHI.4.4">
      <s id="b.PHI.4.4.1">Ompi' -ompi', kana goe' oa' -koi, apa' mosidai' -mokoi hante Pue'.</s>
      <s id="b.PHI.4.4.2">Hangkani-pi ku'uli': pakagoe' ncuu nono-ni.</s>
     </seg>
     <seg type="verse" id="b.PHI.4.5">
      <s id="b.PHI.4.5.1">Kusarumaka hawe'ea tauna mpohilo kalompe' nono-ni.</s>
      <s id="b.PHI.4.5.2">Kiwoi-e', uma-pi mahae rata Pue'!</s>
     </seg>
     <seg type="verse" id="b.PHI.4.6">
      <s id="b.PHI.4.6.1">Neo' mpokakoro' ba napa-napa.</s>
      <s id="b.PHI.4.6.2">Hi butu nyala-na tida oa' -koi mosampaya, mekakae, merapi' hi Alata'ala, pai' mpo'uli' oa' tarima kasi.</s>
     </seg>
     <seg type="verse" id="b.PHI.4.7">
      <s id="b.PHI.4.7.1">Ane nitonu kakoroa' -ni hi Alata'ala, nawai' -koi kalompea' to meliu ngkai pekiri manusia', alaa-na rodo-mi nono-ni pai' pekiri-ni hi posidaia' -ni hante Kristus Yesus.</s>
     </seg>
     <seg type="verse" id="b.PHI.4.8">
      <s id="b.PHI.4.8.1">Ka'omea-na ompi', kuperapi' bona nipenonoi oa' napa-napa to lompe' pai' to natao ra'une'.</s>
      <s id="b.PHI.4.8.2">Napa to makono, napa to masipato', napa to monoa', napa to moroli', napa to ncola, pai' napa to lompe' ra'epe doo, toe-mi to nipenonoi.</s>
     </seg>
     <seg type="verse" id="b.PHI.4.9">
      <s id="b.PHI.4.9.1">Napa to nipenau' ngkai aku', lompe' tudui' -ku to ni'epe-mi pai' to nitarima, duu' -na gau' -ku to nihilo moto-mi, toe-mi to nibabehi.</s>
      <s id="b.PHI.4.9.2">Ane hewa toe-pi kehi-ni, Alata'ala mpodohei-koi pai' mpakarodo nono-ni.</s>
     </seg>
     <seg type="verse" id="b.PHI.4.10">
      <s id="b.PHI.4.10.1">Goe' lia nono-ku ompi', pai' -a mpo'une' Pue', apa' nau' mahae-tamo mogaa', nipakatu wo'o-mi petulungi-ni hi aku'.</s>
      <s id="b.PHI.4.10.2">Uma-le ku'uli' ba uma-apa nikiwoi.</s>
      <s id="b.PHI.4.10.3">Nikiwoi oa' -a, ka'uma-na ria loga-ni-wadi mpotulungi-a.</s>
     </seg>
     <seg type="verse" id="b.PHI.4.11">
      <s id="b.PHI.4.11.1">Pai' ku'uli' toe, uma patuju-ku mpo'uli' karia-na kakuraa' -ku.</s>
      <s id="b.PHI.4.11.2">Apa' kupobiasa moto-mi tuwu' goe' hante napa to ria.</s>
     </seg>
     <seg type="verse" id="b.PHI.4.12">
      <s id="b.PHI.4.12.1">Ku'inca tuwu' hi anu hangkedi', ku'inca wo'o tuwu' hi anu to melabi.</s>
      <s id="b.PHI.4.12.2">Nau' ba napa-napa to mporumpa' -a, ku'inca oa' mpakagoe' nono-ku-- nto'u bohu nto'u mo'oro', wori' ba hangkedi', nakariai ba nakakurai'.</s>
     </seg>
     <seg type="verse" id="b.PHI.4.13">
      <s id="b.PHI.4.13.1">Kupakule' oa' mponyanyo butu to merumpa', apa' Kristus mporohoi nono-ku.</s>
     </seg>
     <seg type="verse" id="b.PHI.4.14">
      <s id="b.PHI.4.14.1">Aga nau' wae, lompe' lia nono-ni ompi' mpotulungi-a hi rala kasusaa' -ku tohe'i-e.</s>
     </seg>
     <seg type="verse" id="b.PHI.4.15">
      <s id="b.PHI.4.15.1">Ompi' -ompi' to Filipi!</s>
      <s id="b.PHI.4.15.2">Lomo' pompohawu' -ku Kareba Lompe' hi ngata-ni, pai' -a me'ongko' ngkai propinsi Makedonia, uma ria to Kristen hi ngata ntani' -na to mpopakatui-a doi.</s>
      <s id="b.PHI.4.15.3">Muntu' koi' -wadi ompi' to mpohorongko-a nto'u toe, hewa to ni'inca moto-mi ompi'.</s>
     </seg>
     <seg type="verse" id="b.PHI.4.16">
      <s id="b.PHI.4.16.1">Pai' uma muntu' toe, nto'u-ku hi ngata Tesalonika-pidi, ria kakuraa' -ku, ba hangkuja ngkani-mokoi mpakatui-a ba napa-napa.</s>
     </seg>
     <seg type="verse" id="b.PHI.4.17">
      <s id="b.PHI.4.17.1">Pai' ku'uli' toe, uma kadoko' -ku mporata pewai' -wadi.</s>
      <s id="b.PHI.4.17.2">Konoa-ku mpu'u, bona ngkai kalompe' nono-ni toe-e, katedoo-donihia pegane' Alata'ala hi koi' ompi'.</s>
     </seg>
     <seg type="verse" id="b.PHI.4.18">
      <s id="b.PHI.4.18.1">Jadi' bona ni'inca: hawe'ea to nipakatu, kutarima-mi, kudoa omea-mi ngkai Epafroditus.</s>
      <s id="b.PHI.4.18.2">Pakatu-ni toe mpohonoi' pai' melabi-mi ngkai to kuparaluu.</s>
      <s id="b.PHI.4.18.3">Pewai' -ni toe hewa anu mohonga to nipopepue' hi Alata'ala.</s>
      <s id="b.PHI.4.18.4">Napokono lia, pai' goe' nono-na mpodoa.</s>
     </seg>
     <seg type="verse" id="b.PHI.4.19">
      <s id="b.PHI.4.19.1">Uma bisa kuhiwili kalompe' nono-ni ompi'.</s>
      <s id="b.PHI.4.19.2">Alata'ala to kupue', Hi'a-damo to mpakagana hawe'ea kaparaluua-ni, ntuku' ka'uaa' -na to uma mowo kabohe-na, hi posidaia' -ni hante Kristus Yesus.</s>
     </seg>
     <seg type="verse" id="b.PHI.4.20">
      <s id="b.PHI.4.20.1">Une' -mi Alata'ala Tuama-ta duu' kahae-hae-na.</s>
      <s id="b.PHI.4.20.2">Amin.</s>
     </seg>
     <seg type="verse" id="b.PHI.4.21">
      <s id="b.PHI.4.21.1">Parata-ka-kuwo tabe-ku hi hawe'ea topepangala' hi Kristus Yesus to hi retu.</s>
      <s id="b.PHI.4.21.2">Doa wo'o-koi tabe ngkai ompi' -ompi' hampepangalaa' -ni to dohe-ku hi rehe'i.</s>
     </seg>
     <seg type="verse" id="b.PHI.4.22">
      <s id="b.PHI.4.22.1">Hawe'ea topepangala' hi Yesus to hi ngata rehe'i, nte hira' to hi tomi magau', mpakatu tabe hi koi' ompi'.</s>
     </seg>
     <seg type="verse" id="b.PHI.4.23">
      <s id="b.PHI.4.23.1">Pue' -ta Yesus Kristus mpogane' -koi omea.</s>
      <s id="b.PHI.4.23.2">Hudu rei-mi.</s>
     </seg>
    </div>
   </div>
   <div type="book" id="b.COL">
    <div type="chapter" id="b.COL.1">
     <seg type="verse" id="b.COL.1.1">
      <s id="b.COL.1.1.1">Sura toi ngkai aku' Paulus, to na'ongko' Alata'ala jadi' suro Kristus Yesus ntuku' konoa-na, pai' ngkai Timotius, ompi' hampepangalaa' -ta,</s>
     </seg>
     <seg type="verse" id="b.COL.1.2">
      <s id="b.COL.1.2.1">kipakatu tilou hi koi' ompi' hampepangalaa' -kai to hi Kolose, to napobagia-mi Alata'ala pai' to mepangala' -mi hi Kristus.</s>
      <s id="b.COL.1.2.2">Wori' tabe: mekakae-kai hi Alata'ala Tuama-ta, kiperapi' bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.COL.1.3">
      <s id="b.COL.1.3.1">Butu ngkani-na kiposampayai-koi, mpo'uli' tarima kasi oa' -kai hi Alata'ala Tuama-na Pue' -ta Yesus Kristus,</s>
     </seg>
     <seg type="verse" id="b.COL.1.4">
      <s id="b.COL.1.4.1">apa' ki'epe-mi kareba to mpo'uli' kamepangala' -nimi hi Kristus Yesus pai' kama'ahi' -ni hi hawe'ea topepangala' hi Kristus Yesus.</s>
     </seg>
     <seg type="verse" id="b.COL.1.5">
      <s id="b.COL.1.5.1">Mepangala' pai' ma'ahi' -koi hewa toe, apa' ncarumaka Alata'ala-mokoi, nipopea napa to natimamahi-kokoi hi suruga, hewa to ni'epe moto-mi hi rala Kareba Lompe' to raparata-kokoi.</s>
      <s id="b.COL.1.5.2">Kareba Lompe' toe, makono mpu'u-hana,</s>
     </seg>
     <seg type="verse" id="b.COL.1.6">
      <s id="b.COL.1.6.1">pai' tetolele-mi hi humalili' dunia', alaa-na kawoo-woria' -mi tauna to mepangala' hi Pue' Yesus duu' -na mpobabehi-ramo po'ingku to lompe'.</s>
      <s id="b.COL.1.6.2">Wae wo'o to jadi' hi koi' -e ompi'.</s>
      <s id="b.COL.1.6.3">Kampo'epe-ni Kareba Lompe' toe, mepangala' -mokoi hi Pue' Yesus, duu' -na ni'inca mpu'u-mi kabula rala-na Alata'ala.</s>
     </seg>
     <seg type="verse" id="b.COL.1.7">
      <s id="b.COL.1.7.1">Ni'epe Kareba Lompe' toe ngkai Epafras, doo hampobagoa-kai to kipoka'ahi'.</s>
      <s id="b.COL.1.7.2">Epafras toei, batua Kristus to tida mobago mpotulungi-koi.</s>
     </seg>
     <seg type="verse" id="b.COL.1.8">
      <s id="b.COL.1.8.1">Hi'a to mpo'uli' -kakai kanipoka'ahi' -ra hawe'ea topetuku' Pue' Yesus sabana baraka' Inoha' Tomoroli'.</s>
     </seg>
     <seg type="verse" id="b.COL.1.9">
      <s id="b.COL.1.9.1">Jadi', ompi' -ompi', ngkai lomo' kaki'epe-na kareba to mpokahangai' -koi, kiposampayai ncuu-mokoi.</s>
      <s id="b.COL.1.9.2">Mekakae-kai hi Alata'ala, kiperapi' bona nawai' -koi kanotoa nono pai' pe'inca mpo'inca hawe'ea konoa-na,</s>
     </seg>
     <seg type="verse" id="b.COL.1.10">
      <s id="b.COL.1.10.1">bona po'ingku-ni masipato' hi tauna to mpotuku' Pue', pai' hawe'ea kehi-ni mpakagoe' nono-na.</s>
      <s id="b.COL.1.10.2">Mosampaya-kai, bona nipobago butu nyala pobago to lompe', pai' bona katedoo-donihia noto-ni mpo'inca Alata'ala.</s>
     </seg>
     <seg type="verse" id="b.COL.1.11">
      <s id="b.COL.1.11.1">Merapi' -kai hi Alata'ala bona narohoi nono-ni hante hawe'ea kuasa-na, ntuku' kabaraka' -na to uma mowo kabohe-na, bona ntaha pai' tari oa' -koi, nau' ba napa-napa to mporumpa' -koi.</s>
     </seg>
     <seg type="verse" id="b.COL.1.12">
      <s id="b.COL.1.12.1">Mosampaya-kai bona goe' oa' nono-ni mpo'uli' tarima kasi hi Tuama-ta, apa' Hi'a-mi to mpo'ongko' -koi jadi' ana' -na, alaa-na masipato' -koi mporata bagia hangkaa-ngkania hante hawe'ea topetuku' -na hi rala Kamagaua' -na to mobaja.</s>
     </seg>
     <seg type="verse" id="b.COL.1.13">
      <s id="b.COL.1.13.1">Nabahaka-tamo ngkai kuasa kabengia-na, pai' -ta napajadi' ntodea-na hi rala Kamagaua' Ana' -na to nape'ahi'.</s>
     </seg>
     <seg type="verse" id="b.COL.1.14">
      <s id="b.COL.1.14.1">Ana' -na toe-imi to jadi' tolo' woto-ta, bona te'ampungi jeko' -ta.</s>
     </seg>
     <seg type="verse" id="b.COL.1.15">
      <s id="b.COL.1.15.1">Alata'ala, uma-i kahiloa.</s>
      <s id="b.COL.1.15.2">Aga ane ta'inca kehi pai' baraka' -na Ana' -na, ta'inca-mi kehi pai' baraka' -na Alata'ala.</s>
      <s id="b.COL.1.15.3">Ma'ala-mi ta'uli', Ana' -na toe-imi to Ulumua', apa' meliu kuasa-na ngkai hawe'ea to napajadi' Alata'ala.</s>
     </seg>
     <seg type="verse" id="b.COL.1.16">
      <s id="b.COL.1.16.1">Apa' Hi'a-mi to napopale Alata'ala mpopajadi' hawe'ea to ria, lompe' to hi suruga lompe' to hi dunia', to kahiloa pai' to uma kahiloa.</s>
      <s id="b.COL.1.16.2">Hawe'ea mala'eka pai' karampua, hawe'ea anu mobaraka' pai' to mokuasa-- hawe'ea-na napajadi' hante baraka' -na pai' ntuku' konoa-na.</s>
     </seg>
     <seg type="verse" id="b.COL.1.17">
      <s id="b.COL.1.17.1">Kako'ia-na ria napa-napa, mpolia' ria-imi-hana.</s>
      <s id="b.COL.1.17.2">Pai' hawe'ea to ria nakuasai pai' napewili' hante baraka' -na.</s>
     </seg>
     <seg type="verse" id="b.COL.1.18">
      <s id="b.COL.1.18.1">Kita' to mepangala' hi Kristus ma'ala rarapai' -ki woto-na, pai' Kristus woo' -ta.</s>
      <s id="b.COL.1.18.2">Hewa woo' mpokuasai woto, wae wo'o Hi'a mpokuasai hawe'ea tauna to mepangala' hi Hi'a.</s>
      <s id="b.COL.1.18.3">Pai' Hi'a-mi to mpowai' -ta katuwua' to bo'u, apa' Hi'a-mi to Ulumua', batua-na, to lomo' -na tuwu' nculii' ngkai kamatea.</s>
      <s id="b.COL.1.18.4">Alaa-na, Hi'a-mi to poko-na ngkai hawe'ea to ria.</s>
     </seg>
     <seg type="verse" id="b.COL.1.19">
      <s id="b.COL.1.19.1">Ane ta'inca-i Ana' Alata'ala toei, ta'inca-imi Alata'ala, apa' Alata'ala mpobotuhi bona hawe'ea kehi pai' baraka' -na, ria wo'o hi Ana' -na toei hante uma ria kakuraa' -na.</s>
     </seg>
     <seg type="verse" id="b.COL.1.20">
      <s id="b.COL.1.20.1">Alata'ala mpohubui Ana' -na tumai mate hi kaju parika', bona hawe'ea to ria rapopohintuwu' nculii' hante Hi'a, lompe' to hi dunia' lompe' to hi suruga.</s>
      <s id="b.COL.1.20.2">Kamate-na Yesus hi kaju parika' toe-mi to mpopohintuwu' hawe'ea-na hante Alata'ala.</s>
     </seg>
     <seg type="verse" id="b.COL.1.21">
      <s id="b.COL.1.21.1">Owi-koi ompi', molaa-koi ngkai Alata'ala.</s>
      <s id="b.COL.1.21.2">Nipobali' -ki apa' dada'a nono-ni pai' po'ingku-ni.</s>
     </seg>
     <seg type="verse" id="b.COL.1.22">
      <s id="b.COL.1.22.1">Aga tempo toi, ngkai kamate Ana' -na, hintuwu' -mokoi hante Alata'ala, pai' napomoroli' -mokoi duu' -na uma-pi ria kasalaia' -ni ba kakuraa' -ni hi poncilo-na.</s>
     </seg>
     <seg type="verse" id="b.COL.1.23">
      <s id="b.COL.1.23.1">Toe-mi ompi', tida-mokoi mepangala', neo' mogego', neo' nipelele' ba hema-hema to doko' mpobagiu-koi.</s>
      <s id="b.COL.1.23.2">Perohoi ngkakamu tudui' to ni'epe-mi.</s>
      <s id="b.COL.1.23.3">Neo' nibahakai ncarumaka napa to najanci-kokoi Alata'ala hi rala Kareba Lompe'.</s>
      <s id="b.COL.1.23.4">Kareba Lompe' toe, rapalele-mi hi humalili' dunia'.</s>
      <s id="b.COL.1.23.5">Pai' aku', jadi' pahawaa' Pue' wo'o-ama-kuwo, mpopalele Kareba toe.</s>
     </seg>
     <seg type="verse" id="b.COL.1.24">
      <s id="b.COL.1.24.1">Hewa toe lau ompi', goe' moto-a mpokolo kaparia sabana pobago-ku mpotulungi-koi.</s>
      <s id="b.COL.1.24.2">Apa' ria-pidi kaparia to kana kutodohaka sabana pobago-ku hi Kristus, pai' kaparia to kurata tempo toi, kurata sabana pobago-ku hi hawe'ea topepangala' hi Kristus.</s>
      <s id="b.COL.1.24.3">Kita' omea to mepangala' hi Kristus ma'ala rarapai' -ki woto-na.</s>
     </seg>
     <seg type="verse" id="b.COL.1.25">
      <s id="b.COL.1.25.1">Alata'ala mpo'ongko' -a jadi' pahawaa' -na, nasarumaka-ka aku' bago toi, bona aku' -mi to mpoparata hawe'ea Lolita-na hi koi' to bela-koi to Yahudi.</s>
     </seg>
     <seg type="verse" id="b.COL.1.27">
      <s id="b.COL.1.27.1">Alata'ala doko' mpopo'incai hawe'ea topetuku' -na beiwa kalompe' patuju-na hi koi' to bela-koi to Yahudi.</s>
      <s id="b.COL.1.27.2">Patuju-na toe: bona Kristus mo'oha' hi rala nono-ni, bona monoa' kamporata-ni kabohea tuwu' dohe Alata'ala.</s>
      <s id="b.COL.1.27.3">Patuju-na Alata'ala toe mo'atu-atu mpae-mi ko'ia ra'incai manusia'.</s>
      <s id="b.COL.1.27.4">Tapi' hewa toe lau patuju-na toe rapakanoto-mi hi hawe'ea tauna to napobagia.</s>
     </seg>
     <seg type="verse" id="b.COL.1.28">
      <s id="b.COL.1.28.1">Jadi', Kareba Kristus toe-mi to kipalele hi hawe'ea tauna, ntuku' hawe'ea kanotoa nono-kai.</s>
      <s id="b.COL.1.28.2">Kiparesai' pai' kitudui' -ra, pai' kitete' -ra butu dua-na, bona ane rata-kai hi nyanyoa Alata'ala, ma'ala kikeni-ra butu dua-na hi Hi'a hante uma ria kakuraa' -ra, apa' mosidai' -ramo hante Kristus.</s>
     </seg>
     <seg type="verse" id="b.COL.1.29">
      <s id="b.COL.1.29.1">Toe-mi pai' mobago ntomo-ae, kuhuduwukui mpokamu bago-ku, ntuku' karohoa to nawai' -ka Kristus, apa' moroho mpu'u kabaraka' -na hi rala katuwu' -ku.</s>
     </seg>
    </div>
    <div type="chapter" id="b.COL.2">
     <seg type="verse" id="b.COL.2.1">
      <s id="b.COL.2.1.1">Jadi', doko' ku'uli' -kokoi beiwa katomo pobago-ku hi hawe'ea tauna to ko'ia mpohiloi-a, lompe' koi' to hi Kolose, lompe' hira' to hi Laodikia.</s>
     </seg>
     <seg type="verse" id="b.COL.2.2">
      <s id="b.COL.2.2.1">Pai' ku'uli' -kokoi toe, bona terohoi nono-ni omea pai' momepoka'ahi' -koi, duu' -na hintuwu' -mokoi.</s>
      <s id="b.COL.2.2.2">Konoa-ku, bona monoto mpu'u nono-ni mpopaha patuju-na Alata'ala to ko'ia ra'incai manusia' ngkai owi.</s>
      <s id="b.COL.2.2.3">Konoa-ku, bona ni'inca patuju-na Alata'ala toe hante uma ria kamoraraa' -na-- batua-na, bona ni'inca-imi Kristus.</s>
     </seg>
     <seg type="verse" id="b.COL.2.3">
      <s id="b.COL.2.3.1">Apa' Kristus toe-imi kunci to mpobea-taka hawe'ea pe'inca pai' kanotoa nono-na Alata'ala to tewuni.</s>
     </seg>
     <seg type="verse" id="b.COL.2.4">
      <s id="b.COL.2.4.1">Patuju-ku mpo'uli' -kokoi toi-e, bona neo' -koi ma'ala rabagiu tauna hante lolita-ra to mpo'oluhi-koi.</s>
     </seg>
     <seg type="verse" id="b.COL.2.5">
      <s id="b.COL.2.5.1">Apa' nau' molaa-a ngkai koi', hi rala nono-ku ria moto-a dohe-ni.</s>
      <s id="b.COL.2.5.2">Pai' goe' lia-a mpo'epe kahintuwua' -ni pai' katida pepangala' -ni hi Kristus.</s>
     </seg>
     <seg type="verse" id="b.COL.2.6">
      <s id="b.COL.2.6.1">Jadi' ompi' -ompi', lawi' nitarima-imi Kristus Yesus jadi' Pue' -ni, wae-pi po'ingku-ni butu eo-na kana mpotuku' konoa-na, apa' mosidai' -mokoi hante Hi'a.</s>
     </seg>
     <seg type="verse" id="b.COL.2.7">
      <s id="b.COL.2.7.1">Pakatiri pai' pakatida nono-ni hi Hi'a, pakatede' pepangala' -ni, hewa to oti-mi ratudui' -kokoi.</s>
      <s id="b.COL.2.7.2">Pai' hi rala nono-ni mpo'uli' tarima kasi oa' -koi hi Alata'ala.</s>
     </seg>
     <seg type="verse" id="b.COL.2.8">
      <s id="b.COL.2.8.1">Pelompehi-koi, bona neo' mpai' ria tauna to mpobagiu-koi pai' mpewuku-koi mpotuku' tudui' agama to uma makono pai' to uma ria kalaua-na.</s>
      <s id="b.COL.2.8.2">Apa' tudui' -ra toe, tudui' to mehupa' ngkai pekiri manusia' -wadi, ratudui' -koi mpotuku' ada pai' atura to mpokahangai' dunia' toi-wadi.</s>
      <s id="b.COL.2.8.3">Tudui' -ra toe uma ngkai Kristus.</s>
     </seg>
     <seg type="verse" id="b.COL.2.9">
      <s id="b.COL.2.9.1">Jadi', neo' -koi ma'ala rabagiu, apa' hi rala woto-na Kristus hawe'ea kehi pai' baraka' Alata'ala mo'oha' hante uma ria kakuraa' -na.</s>
     </seg>
     <seg type="verse" id="b.COL.2.10">
      <s id="b.COL.2.10.1">Hi'a-mi to meliu kamokuasa-na ngkai hawe'ea kuasa pai' hawe'ea baraka'.</s>
      <s id="b.COL.2.10.2">Jadi', ane mosidai' hante Kristus-ta-damo, hono' -mi, uma-pi ria kakuraa' -ta.</s>
     </seg>
     <seg type="verse" id="b.COL.2.11">
      <s id="b.COL.2.11.1">Ngkai posidaia' -ta hante Kristus, ma'ala-mi ta'uli' ratini' -tamo.</s>
      <s id="b.COL.2.11.2">Karatini' -ta toe, bela petini' to rababehi manusia', tapi' petini' hi rala nono-ta to nababehi Kristus.</s>
      <s id="b.COL.2.11.3">Batua-na, nabahaka-tamo ngkai kuasa jeko' to hi rala nono-ta.</s>
     </seg>
     <seg type="verse" id="b.COL.2.12">
      <s id="b.COL.2.12.1">Nto'u karaniu' -ta hi rala hanga' Kristus, ma'ala-mi ta'uli' mate pai' ratana wo'o-ta hangkaa-ngkania hante Kristus.</s>
      <s id="b.COL.2.12.2">Pai' nto'u karaniu' -ta hi rala hanga' Kristus toe, ma'ala ta'uli' rapotuwu' nculii' wo'o-tamo hangkaa-ngkania hante Hi'a, sabana pepangala' -ta hi baraka' Alata'ala to mpopotuwu' -i nculii' ngkai kamatea.</s>
     </seg>
     <seg type="verse" id="b.COL.2.13">
      <s id="b.COL.2.13.1">Ri'ulu, kako'ia-ni mepangala' hi Kristus, hewa to mate-pidi-koi, apa' mpotiboki-koi hawa' -na Alata'ala, pai' uma-koi ratini' ntuku' ada agama Yahudi apa' bela-koi to Yahudi.</s>
      <s id="b.COL.2.13.2">Aga nau' wae, koi' to ri'ulu hewa to mate sabana jeko' -nie, napotuwu' nculii' -mokoi hangkaa-ngkania hante Kristus ngkai posidaia' -ni hante Hi'a, pai' na'ampungi-mi hawe'ea petiboki-ni.</s>
     </seg>
     <seg type="verse" id="b.COL.2.14">
      <s id="b.COL.2.14.1">Ane kakono-na, masala' omea-ta pai' natao rahuku' pai' -ta ragaa' ngkai Alata'ala, apa' mpotiboki-ta atura-na.</s>
      <s id="b.COL.2.14.2">Tapi' ngkai kamate-na Yesus hi kaju parika', Alata'ala mpopori hawe'ea petiboki-ta, pai' nabahaka-tamo ngkai atura to tatiboki toe, alaa-na uma-tapa oko rahuku'.</s>
     </seg>
     <seg type="verse" id="b.COL.2.15">
      <s id="b.COL.2.15.1">Nto'u Kristus rapatehi hi kaju parika', nadagi-mi hawe'ea anudaa' to mokuasa pai' to mobaraka', pai' napalele pedagia-na toe hante kanoto-noto-na.</s>
     </seg>
     <seg type="verse" id="b.COL.2.16">
      <s id="b.COL.2.16.1">Ompi' -ompi', ria tauna to doko' mpewuku-koi mpotuku' ada agama-ra.</s>
      <s id="b.COL.2.16.2">Rasalai' -koi apa' uma nituku' palia hi pongkoni' pai' hi ponginu.</s>
      <s id="b.COL.2.16.3">Rasalai' -koi apa' uma nituku' ada eo bohe agama Yahudi, hewa eo bohe wula bo'u ba palia mobago hi Eo Sabat.</s>
      <s id="b.COL.2.16.4">Neo' nipangalai' tauna toera,</s>
     </seg>
     <seg type="verse" id="b.COL.2.17">
      <s id="b.COL.2.17.1">apa' hawe'ea ada pai' atura toe-e lau, hewa walatu-wadi.</s>
      <s id="b.COL.2.17.2">Alata'ala mpowai' atura toe owi, bona mpowalatu kalompea' to rata ngkabokoa'.</s>
      <s id="b.COL.2.17.3">Kristus, Hi'a-mi kadupa' -na walatu toe-e.</s>
     </seg>
     <seg type="verse" id="b.COL.2.18">
      <s id="b.COL.2.18.1">Jadi', ane ria tauna to mposalai' -koi apa' uma nituku' tudui' -ra, neo' nipangalai' -ra.</s>
      <s id="b.COL.2.18.2">Ra'uli' tauna toera, ria inca-ra apa' ria-ra to mpohilo pangila.</s>
      <s id="b.COL.2.18.3">Ra'uli' uma-koi mpai' natarima Alata'ala ane uma-koi mpakadingki' nono-ni pai' mponyompa mala'eka.</s>
      <s id="b.COL.2.18.4">Neo' nipelele' tauna toera mposalai' -koi.</s>
      <s id="b.COL.2.18.5">Molangko nono-ra hante uma ria huraa-ra, apa' tudui' -ra toe mehuwu ngkai nono-ra moto to mpopekiri dunia' toi-wadi.</s>
     </seg>
     <seg type="verse" id="b.COL.2.19">
      <s id="b.COL.2.19.1">Tauna toera uma-pi ngkakamu tudui' to mparipoko Kristus-- hiaa' bo Kristus toe-idi to taponcawa woo' -tae.</s>
      <s id="b.COL.2.19.2">Kita' omea to mepangala' hi Kristus ma'ala rarapai' -ki woto-na Kristus.</s>
      <s id="b.COL.2.19.3">Hewa woo' mpokuasai woto pai' woto toe rapoposidai' pai' rapome'umpu' hante ua' -na, wae wo'o Kristus mpopohintuwu' -ta pai' mpokeni-ta bona kamoroo-rohoa petuku' -ta hi Hi'a, ntuku' konoa Alata'ala.</s>
     </seg>
     <seg type="verse" id="b.COL.2.20">
      <s id="b.COL.2.20.1">Kita' to mepangala' hi Kristus, ma'ala-mi ta'uli' mate-tamo hangkaa-ngkania hante Kristus.</s>
      <s id="b.COL.2.20.2">Apa' ngkai posidaia' -ta hante Hi'a, tebahaka-tamo ngkai ada pai' atura to hi dunia' toi, uma-pi tatuku' ada pai' atura toe bona jadi' monoa' -ta hi poncilo Alata'ala.</s>
      <s id="b.COL.2.20.3">Jadi', apa' mate mpu'u-tamo hangkaa-ngkania hante Kristus-e, neo' -pi tapengkorui oa' atura to wori' nyala toe, hewa tauna to ko'ia tebahaka ngkai atura toe.</s>
     </seg>
     <seg type="verse" id="b.COL.2.21">
      <s id="b.COL.2.21.1">Neo' -pi tatuku' atura to mpo'uli': "Neo' raganga toi!"</s>
      <s id="b.COL.2.21.2">"Neo' rakoni' tetu!"</s>
      <s id="b.COL.2.21.3">"Neo' rareo toi pai' tetu!"</s>
     </seg>
     <seg type="verse" id="b.COL.2.22">
      <s id="b.COL.2.22.1">Atura to hewa toe uma mpokeni kalompea' hi kita', apa' mpokahangai' pongkoni' pai' rewa to uma tida duu' kahae-hae-na, rapake' hangkale'liu-wadi ka'omea-na oti.</s>
      <s id="b.COL.2.22.2">Atura toe mehuwu ngkai hawa' pai' tudui' manusia' -wadi.</s>
     </seg>
     <seg type="verse" id="b.COL.2.23">
      <s id="b.COL.2.23.1">Ane hiloa-nale, lompe' -damo atura toe, apa' tauna to mpotuku' atura toe, hewa to mo'agama mpu'u-ra: mpakadingki' nono-ra, pai' -ra mpotuku' ada agama to mposesa' woto-ra.</s>
      <s id="b.COL.2.23.2">Hiaa' kakono-na uma-le ria kalaua-na atura toe-e, apa' tauna to mpotuku' atura toe mpotuku' konoa nono-ra to dada'a-wadi.</s>
     </seg>
    </div>
    <div type="chapter" id="b.COL.3">
     <seg type="verse" id="b.COL.3.1">
      <s id="b.COL.3.1.1">Kita' to mepangala' hi Kristus, ma'ala ta'uli' rapotuwu' nculii' -tamo hangkaa-ngkania hante Kristus, apa' Alata'ala mpowai' -ta katuwua' to bo'u ngkai posidaia' -ta hante Hi'a.</s>
      <s id="b.COL.3.1.2">Jadi', apa' rapotuwu' nculii' mpu'u-tamo hangkaa-ngkania hante Kristus-e, kana tapali' -mi napa to hi suruga, hi kariaa-na Kristus mohura hi mali ngka'ana Alata'ala.</s>
     </seg>
     <seg type="verse" id="b.COL.3.2">
      <s id="b.COL.3.2.1">Batua-na: tapenonoi katuwu' -ta to bo'u to mosidai' hante Kristus to hi suruga, neo' -pi ntora tapenonoi katuwua' -ta to hi dunia' -wadi.</s>
     </seg>
     <seg type="verse" id="b.COL.3.4">
      <s id="b.COL.3.4.1">Apa' kita' toi, ma'ala ta'uli' mate-tamo hangkaa-ngkania hante Hi'a.</s>
      <s id="b.COL.3.4.2">Pai' tarata-mi katuwua' to bo'u ngkai Kristus, to mo'oha' dohe Alata'ala hi suruga.</s>
      <s id="b.COL.3.4.3">Kristus toe-imile to mpowai' -ta katuwua' to bo'u.</s>
      <s id="b.COL.3.4.4">Tempo toi, ko'ia-i tahiloi.</s>
      <s id="b.COL.3.4.5">Tapi' ane rata nculii' -i-damo mpai', napopehuwu-mi kabohe tuwu' -na.</s>
      <s id="b.COL.3.4.6">Pai' kita' wo'o mpai' ompi', rapomobohe wo'o-ta-tawo hangkaa-ngkania hante Hi'a.</s>
     </seg>
     <seg type="verse" id="b.COL.3.5">
      <s id="b.COL.3.5.1">Jadi', apa' mate-tamo hangkaa-ngkania hante Kristus-e, kana tabahaka-mi kehi-ta to mosidai' hante tuwu' -ta to ri'ulu.</s>
      <s id="b.COL.3.5.2">Neo' mobualo', neo' mogau' sala' ba mpobabehi gau' -gau' to uma tumotoa ntani' -na.</s>
      <s id="b.COL.3.5.3">Neo' mpokahina to dada'a, neo' mpokahina anu doo.</s>
      <s id="b.COL.3.5.4">Apa' tauna to mogau' hewa toe, ma'ala ta'uli' mepue' -ra hi napa to rapokahina toe.</s>
     </seg>
     <seg type="verse" id="b.COL.3.6">
      <s id="b.COL.3.6.1">Pai' Alata'ala bate mpokaroe tauna to mpotiboki hawa' -na.</s>
     </seg>
     <seg type="verse" id="b.COL.3.7">
      <s id="b.COL.3.7.1">Ri'ulu, kako'ia-ni mengkoru hi Alata'ala, bate toe-mi gau' -ni.</s>
     </seg>
     <seg type="verse" id="b.COL.3.8">
      <s id="b.COL.3.8.1">Tapi' tempo toi, tabahaka mpu'u-mi hawe'ea kehi to hewa toe.</s>
      <s id="b.COL.3.8.2">Neo' moroe, neo' mowuku nono, neo' mohuku'.</s>
      <s id="b.COL.3.8.3">Neo' -hawo howa' ngkai wiwi-ta lolita peruge', petuntui' ba petarahu.</s>
     </seg>
     <seg type="verse" id="b.COL.3.9">
      <s id="b.COL.3.9.1">Neo' moboa' hi doo.</s>
      <s id="b.COL.3.9.2">Tabahakai hawe'ea kehi to hewa toe, apa' tebahaka-tamo ngkai katuwu' -ta pai' gau' -ta to ri'ulu to tatuku' kako'ia-ta mepangala' hi Pue' Yesus,</s>
     </seg>
     <seg type="verse" id="b.COL.3.10">
      <s id="b.COL.3.10.1">pai' tarata-mi katuwua' to bo'u, apa' Alata'ala mpajadi' -ta manusia' to bo'u.</s>
      <s id="b.COL.3.10.2">Nabo'ui ncuu nono-ta bona tatuku' kehi-na, pai' bona ta'inca mpu'u-mpu'u-i.</s>
     </seg>
     <seg type="verse" id="b.COL.3.11">
      <s id="b.COL.3.11.1">Jadi', apa' napajadi' -tamo manusia' to bo'u-e, uma-pi tapoposisala to Yahudi pai' to bela-ra to Yahudi, apa' hi poncilo Alata'ala hibalia-wadi tauna to ratini' pai' tauna to uma ratini'.</s>
      <s id="b.COL.3.11.2">Uma napelence tauna to mosikola ba to uma mosikola, maradika ba batua.</s>
      <s id="b.COL.3.11.3">Kristus toe-mi poko-na ngkai hawe'ea, pai' Hi'a-mi to mpo'ohai' -ta hawe'ea.</s>
     </seg>
     <seg type="verse" id="b.COL.3.12">
      <s id="b.COL.3.12.1">Alata'ala mpoka'ahi' -ta pai' napelihi-tamo jadi' bagia-na to moroli'.</s>
      <s id="b.COL.3.12.2">Toe pai' kana mometulungi-ta pai' lompe' nono-ta hadua bo hadua, pakadingki' nono-ta, paka'olu kehi-ta, pai' mosabara hi doo.</s>
     </seg>
     <seg type="verse" id="b.COL.3.13">
      <s id="b.COL.3.13.1">Neo' ntima' sala' doo ba mowuku nono hi doo.</s>
      <s id="b.COL.3.13.2">Ampungi doo to masala' hi kita'.</s>
      <s id="b.COL.3.13.3">Hewa Pue' mpo'ampungi sala' -ta, wae wo'o kita' kana mpo'ampungi doo-ta to masala' hi kita' hante karoli' nono-ta.</s>
     </seg>
     <seg type="verse" id="b.COL.3.14">
      <s id="b.COL.3.14.1">Meliu ngkai toe, kana momepoka'ahi' -ta, apa' ane momepoka'ahi' -ta, hintuwu' -tamo hante uma ria ruke-na.</s>
     </seg>
     <seg type="verse" id="b.COL.3.15">
      <s id="b.COL.3.15.1">Alata'ala mpokio' -tamo pai' napajadi' -ta hewa hawoto lau hi rala posidaia' -ta hante Kristus.</s>
      <s id="b.COL.3.15.2">Jadi', neo' tababehi napa-napa to mpokero kahintuwuaa' pai' karodoa nono-ta to ngkai Kristus toe.</s>
      <s id="b.COL.3.15.3">Pai' mpo'uli' tarima kasi oa' -ta.</s>
     </seg>
     <seg type="verse" id="b.COL.3.16">
      <s id="b.COL.3.16.1">Lolita Kristus kana tapo'enu', tapoluba', pai' tapoinono oa'.</s>
      <s id="b.COL.3.16.2">Mometudui' pai' momerohoi ngkanono-ta, ntuku' hawe'ea kanotoa nono-ta.</s>
      <s id="b.COL.3.16.3">Mpoporona' -ta mazmur, rona' pe'une' pai' rona' ntani' -na to nawai' -taka Inoha' Tomoroli'.</s>
      <s id="b.COL.3.16.4">Morona' -ta ngkai nono-ta mpu'u mpo'uli' tarima kasi hi Alata'ala.</s>
     </seg>
     <seg type="verse" id="b.COL.3.17">
      <s id="b.COL.3.17.1">Napa-napa to tababehi, to talolita, babehi pai' lolita-mi hi rala hanga' Pue' Yesus.</s>
      <s id="b.COL.3.17.2">Pai' uli' tarima kasi hi Alata'ala to Tuama hi rala hanga' Pue' Yesus.</s>
     </seg>
     <seg type="verse" id="b.COL.3.18">
      <s id="b.COL.3.18.1">Hawe'ea to motomanei, mengkoru-koi hi tomane-ni, hewa to masipato' hi tobine to mpotuku' Pue'.</s>
     </seg>
     <seg type="verse" id="b.COL.3.19">
      <s id="b.COL.3.19.1">Pai' koi' wo'o tomane, neo' -koi karapo' hi tobine-ni, kana nipoka'ahi' -ra.</s>
     </seg>
     <seg type="verse" id="b.COL.3.20">
      <s id="b.COL.3.20.1">Ana' -ana', tuku' hawe'ea hawa' totu'a-ni, apa' toe to masipato' hi ana' to mpotuku' Pue', pai' toe to napokono Pue'.</s>
     </seg>
     <seg type="verse" id="b.COL.3.21">
      <s id="b.COL.3.21.1">Pai' koi' to tuama, neo' nipedahi nono ana' -ni, bona neo' mpai' mere' nono-ra.</s>
     </seg>
     <seg type="verse" id="b.COL.3.22">
      <s id="b.COL.3.22.1">Ompi' -ompi' to tuwu' batua, tuku' hawe'ea hawa' maradika-ni to hi dunia' toi.</s>
      <s id="b.COL.3.22.2">Neo' nituku' hawa' -ra nto'u-ni rahilo-wadi apa' kadoko' -ni ra'une' -wadi.</s>
      <s id="b.COL.3.22.3">Tuku' hawa' -ra ngkai kabula nono-ni, hewa pengkoru-ni hi Pue'.</s>
     </seg>
     <seg type="verse" id="b.COL.3.23">
      <s id="b.COL.3.23.1">Napa-napa pobago to rahubui-kokoi, nipobago hante nono mpu'u, niponcawa pobago-ni hi Pue', uma muntu' hi manusia'.</s>
     </seg>
     <seg type="verse" id="b.COL.3.24">
      <s id="b.COL.3.24.1">Penonoi-koi: Pue' moto mpai' to mpowai' -koi hiwili-na, hewa to najanci hi hawe'ea tauna to napo'ana'.</s>
      <s id="b.COL.3.24.2">Kristus, Hi'a-mi Maradika-ni, pai' koi' -mi batua-na.</s>
     </seg>
     <seg type="verse" id="b.COL.3.25">
      <s id="b.COL.3.25.1">Hema-hema to mpobabehi to dada'a, narata moto mpai' hiwili bago-na to dada'a, apa' Pue' uma mpelence tauna.</s>
     </seg>
    </div>
    <div type="chapter" id="b.COL.4">
     <seg type="verse" id="b.COL.4.1">
      <s id="b.COL.4.1.1">Koi' to ramaradika, wai' batua-ni napa to lompe' pai' to masipato', apa' ni'inca moto-mi karia-na Maradika-ni hi suruga.</s>
     </seg>
     <seg type="verse" id="b.COL.4.2">
      <s id="b.COL.4.2.1">Tida-koi mosampaya, neo' nibahakai mpo'uli' tarima kasi hi Alata'ala.</s>
     </seg>
     <seg type="verse" id="b.COL.4.3">
      <s id="b.COL.4.3.1">Pai' kai', niposampayai wo'o-ka-kaiwo, bona nabea-kakai Alata'ala ohea mpopalele Lolita-na to mpololita patuju-na to napadupa' Kristus.</s>
      <s id="b.COL.4.3.2">Patuju-na toe ko'ia ra'incai manusia' ngkai owi, aga hewa toe lau, aku' -mi to mpopalele Kareba Kristus toe.</s>
      <s id="b.COL.4.3.3">Toe pai' ratarungku' -ama tohe'i-e.</s>
     </seg>
     <seg type="verse" id="b.COL.4.4">
      <s id="b.COL.4.4.1">Jadi', posampayai-a-kuwo, bona kupakanoto Kareba Kristus hewa to kasipato' -na.</s>
     </seg>
     <seg type="verse" id="b.COL.4.5">
      <s id="b.COL.4.5.1">Ane niposigalo-raka to uma hampepangalaa' -ta, pakanoto mpu'u nono-ni, pai' pake' lompe' loga to ria hi koi', nibawai-ra mepangala' hi Pue'.</s>
     </seg>
     <seg type="verse" id="b.COL.4.6">
      <s id="b.COL.4.6.1">Ane nipololitai-ra, paka'olu lolita-ni bona mpokeni kalompea' hi doo.</s>
      <s id="b.COL.4.6.2">Pai' pekiri lompe' bona ni'inca mpotompoi' pompekunea' -ra.</s>
     </seg>
     <seg type="verse" id="b.COL.4.7">
      <s id="b.COL.4.7.1">Ompi' -ompi', mposuro-a ompi' -ta Tikhikus tilou, bona na'uli' -kokoi napa omea to jadi' hi aku'.</s>
      <s id="b.COL.4.7.2">Tikhikus toei, ompi' -ta to tape'ahi', pai' doo hampobagoa-ku to tida hi rala pobago Pue'.</s>
     </seg>
     <seg type="verse" id="b.COL.4.8">
      <s id="b.COL.4.8.1">Kusuro-i tilou bona ni'inca kababeiwa-kai, pai' bona narohoi nono-ni.</s>
     </seg>
     <seg type="verse" id="b.COL.4.9">
      <s id="b.COL.4.9.1">Dohe Tikhikus, kusuro wo'o Onesimus, ompi' -ta to tape'ahi' to tida mepangala' hi Pue', to hingka ngata-ni moto.</s>
      <s id="b.COL.4.9.2">Hira' -damo mpai' to mpo'uli' -kokoi hawe'ea to jadi' hi rehe'i.</s>
     </seg>
     <seg type="verse" id="b.COL.4.10">
      <s id="b.COL.4.10.1">Aristarkhus, to dohe-ku hi rala tarungku', mpakatu tabe-na hi koi'.</s>
      <s id="b.COL.4.10.2">Markus ompi' -na Barnabas, mpakatu wo'o-i tabe-na.</s>
      <s id="b.COL.4.10.3">(Kiwoi-e' to kuperapi' wengi: ane rata-ipi mpai', nitarima-i hi rala tomi-ni!)</s>
     </seg>
     <seg type="verse" id="b.COL.4.11">
      <s id="b.COL.4.11.1">Tabe wo'o ngkai Yesus, to rahanga' wo'o Yustus.</s>
      <s id="b.COL.4.11.2">Ngkai hawe'ea to Yahudi, to tolu toe-ramo to mobago dohe-ku mpobago bago Kamagaua' Alata'ala.</s>
      <s id="b.COL.4.11.3">Pai' hira' -mi-kuwo to mporohoi nono-ku.</s>
     </seg>
     <seg type="verse" id="b.COL.4.12">
      <s id="b.COL.4.12.1">Tabe wo'o ngkai Epafras, batua Kristus Yesus to hingka ngata-ni moto.</s>
      <s id="b.COL.4.12.2">Mosampaya oa' -i mpekakae-kokoi nte nono-na mpu'u, bona moroho pokore-ni pai' monoto pepangala' -ni mpotuku' hawe'ea konoa Alata'ala hante uma ria ruke-na.</s>
     </seg>
     <seg type="verse" id="b.COL.4.13">
      <s id="b.COL.4.13.1">Kusabii' moto kamobago ntomo-na mpobago-kokoi to hi Kolose, duu' -na ompi' -ta to hi Laodikia pai' Hierapolis wo'o.</s>
     </seg>
     <seg type="verse" id="b.COL.4.14">
      <s id="b.COL.4.14.1">Tabe wo'o ngkai Dokter Lukas to tape'ahi', pai' ngkai Demas.</s>
     </seg>
     <seg type="verse" id="b.COL.4.15">
      <s id="b.COL.4.15.1">Parata-kaka-kaiwo tabe-kai hi ompi' hampepangalaa' -ni to hi ngata Laodikia.</s>
      <s id="b.COL.4.15.2">Tabe-kai hi Nimfa hante to Kristen to moromu hi rala tomi-na.</s>
     </seg>
     <seg type="verse" id="b.COL.4.16">
      <s id="b.COL.4.16.1">Ane oti-mi nibasa sura toi hangkaa-ngkania, kuperapi' bona nipakatu wo'o hilou hi to Kristen to hi Laodikia bona rabasa wo'o-rawo.</s>
      <s id="b.COL.4.16.2">Pai' sura-ku to kupakatu hilou hi Laodikia, nibasa wo'o-koiwo mpai'.</s>
     </seg>
     <seg type="verse" id="b.COL.4.17">
      <s id="b.COL.4.17.1">Uli' -ki Arkhipus bona naposipolea bago to nawai' -ki Pue'!</s>
     </seg>
     <seg type="verse" id="b.COL.4.18">
      <s id="b.COL.4.18.1">Tabe ngkai aku' Paulus.</s>
      <s id="b.COL.4.18.2">Ka'omea sura toi ku'uki' hante pale-ku moto.</s>
      <s id="b.COL.4.18.3">Kiwoi-a-kuwo bula-ku hi rala tarungku' -pidi toi.</s>
      <s id="b.COL.4.18.4">Pue' mpogane' -koi.</s>
      <s id="b.COL.4.18.5">Hudu rei-mi.</s>
     </seg>
    </div>
   </div>
   <div type="book" id="b.1TH">
    <div type="chapter" id="b.1TH.1">
     <seg type="verse" id="b.1TH.1.1">
      <s id="b.1TH.1.1.1">Sura toi ngkai kai' tau tolu: Paulus, Silas pai' Timotius, kipakatu tilou hi koi' ompi' -ompi' hampepangalaa' -kai to hi Tesalonika, to mepue' -mi hi Alata'ala to Tuama pai' hi Pue' Yesus Kristus!</s>
      <s id="b.1TH.1.1.2">Wori' tabe: mekakae-kai hi Alata'ala bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.1TH.1.2">
      <s id="b.1TH.1.2.1">Uma-kai putu mpo'uli' tarima kasi hi Alata'ala sabana koi' ompi', pai' kiporalasampaya oa' -koi.</s>
     </seg>
     <seg type="verse" id="b.1TH.1.3">
      <s id="b.1TH.1.3.1">Ane mosampaya-kai hi Alata'ala Tuama-ta, kikiwoi oa' pobago-ni to nipobago sabana pepangala' -ni, pai' kikiwoi wo'o petulungi-ni hi doo sabana ahi' -ni, pai' kikiwoi kantaha-ni hi rala pebalinaia' apa' ncarumaka-koi hi karata-na nculii' Yesus Kristus Pue' -ta.</s>
     </seg>
     <seg type="verse" id="b.1TH.1.4">
      <s id="b.1TH.1.4.1">Ki'inca moto ompi', Alata'ala mpoka'ahi' -koi pai' napelihi-mokoi jadi' bagia-na.</s>
     </seg>
     <seg type="verse" id="b.1TH.1.5">
      <s id="b.1TH.1.5.1">Ki'inca toe apa' uma kiparata kareba mara hi koi' ompi'.</s>
      <s id="b.1TH.1.5.2">Kareba Lompe' to kiparata-kokoi toe, kiparata hante baraka' ngkai Inoha' Tomoroli'.</s>
      <s id="b.1TH.1.5.3">Pai' kiparasaya mpu'u kamakono-na Kareba Lompe' toe.</s>
      <s id="b.1TH.1.5.4">Ni'inca moto kehi-kai pai' petulungi-kai hi koi' bula-kai hi retu-pidi wengi dohe-ni.</s>
      <s id="b.1TH.1.5.5">Kehi-kai toe-le mpakanoto-kokoi kamakono-na Kareba to kikeni.</s>
     </seg>
     <seg type="verse" id="b.1TH.1.6">
      <s id="b.1TH.1.6.1">Pai' koi' ompi', kani'epe-na Kareba Lompe' toe, nituku' -mi kehi-kai, pai' kehi-na Pue' Yesus wo'o.</s>
      <s id="b.1TH.1.6.2">Apa' nau' rabalinai' gaga-koi, goe' oa' nono-ni mpotarima Kareba Lompe' toe.</s>
      <s id="b.1TH.1.6.3">Inoha' Tomoroli' -hana to mpowai' -koi kagoea' tetu-e ompi'.</s>
     </seg>
     <seg type="verse" id="b.1TH.1.7">
      <s id="b.1TH.1.7.1">Jadi', kehi-ni tetu rapotonco hawe'ea ompi' hampepangalaa' -ta to hi tana' Makedonia pai' Akhaya.</s>
     </seg>
     <seg type="verse" id="b.1TH.1.9">
      <s id="b.1TH.1.9.1">Apa' ntepu'u ngkai koi', Lolita Pue' rapalele hobo' hi Makedonia pai' Akhaya.</s>
      <s id="b.1TH.1.9.2">Meliu ngkai toe, pepangala' -ni hi Alata'ala rapotompo'wiwi hiapa-apa.</s>
      <s id="b.1TH.1.9.3">Hiapa pomakoa' -kai, ra'inca ami' -mi pue' ngata tutura-na, beiwa kanipangala' -na Kareba Lompe' to kikeni-kokoi.</s>
      <s id="b.1TH.1.9.4">Uma mingki' ki'uli' ba apa-apa, apa' rapotompo'wiwi ami' -mi kanibahakai-nami mpopue' pinotau, pai' megoli-mokoi mepue' hi Alata'ala to makono pai' to tuwu' liu-liu.</s>
     </seg>
     <seg type="verse" id="b.1TH.1.10">
      <s id="b.1TH.1.10.1">Rapotompo'wiwi wo'o kampopea-ni karata-na nculii' Yesus Ana' Alata'ala ngkai suruga.</s>
      <s id="b.1TH.1.10.2">Alata'ala mpotuwu' -i nculii', pai' Hi'a-mi to mpobahaka-ta ngkai roe Alata'ala to mporumpa' ihi' dunia' toi mpai'.</s>
     </seg>
    </div>
    <div type="chapter" id="b.1TH.2">
     <seg type="verse" id="b.1TH.2.1">
      <s id="b.1TH.2.1.1">Ni'inca moto ompi' uma-wakai lenge' mara mpokeni Kareba Lompe' hi koi'.</s>
     </seg>
     <seg type="verse" id="b.1TH.2.2">
      <s id="b.1TH.2.2.1">Kako'ia-kai rata hi ngata-ni retu, rabalinai' pai' raruge' -kai hi ngata Filipi-- ni'inca moto-mi tutura-na ompi'.</s>
      <s id="b.1TH.2.2.2">Aga nau' wori' to mpo'ewa-kai, Alata'ala mporohoi nono-kai bona bia' -kai mpoparata Kareba Lompe' to ngkai Alata'ala hi koi' wo'o.</s>
     </seg>
     <seg type="verse" id="b.1TH.2.3">
      <s id="b.1TH.2.3.1">Uma kibawai-koi mpotuku' tudui' to uma makono.</s>
      <s id="b.1TH.2.3.2">Uma wo'o ria patuju nono-kai to dada'a, uma-kai doko' mpobagiu ba hema-hema.</s>
     </seg>
     <seg type="verse" id="b.1TH.2.4">
      <s id="b.1TH.2.4.1">Uma wo'o-kai mololita mpakagoe' nono manusia' -wadi.</s>
      <s id="b.1TH.2.4.2">Mololita-kai bona mpakagoe' nono Alata'ala, apa' Hi'a-mi to mpoparesa' nono-kai, pai' na'uli' kanatao-kai mpokeni Kareba Lompe' toe.</s>
     </seg>
     <seg type="verse" id="b.1TH.2.5">
      <s id="b.1TH.2.5.1">Ni'inca moto ompi', uma-kai ria mololita mpolinuruhi-koi, uma-kai mpolerui patuju to dada'a doko' mporata ba napa-napa ngkai koi'.</s>
      <s id="b.1TH.2.5.2">Alata'ala moto sabi' -kai!</s>
     </seg>
     <seg type="verse" id="b.1TH.2.6">
      <s id="b.1TH.2.6.1">Uma wo'o-kai mpope'une' hi koi' ba hi tau ntani' -na.</s>
      <s id="b.1TH.2.6.2">Kakoo-kono-na, uma-kai sala' mperapii' -koi ompi', apa' suro-na Kristus mpu'u-kai.</s>
     </seg>
     <seg type="verse" id="b.1TH.2.7">
      <s id="b.1TH.2.7.1">Aga uma kibabehi hewa toe.</s>
      <s id="b.1TH.2.7.2">Bula-kai retu-pidi wengi, mo'alusu' po'ingku-kai, hewa hadua totina mpewili' ana' -na.</s>
     </seg>
     <seg type="verse" id="b.1TH.2.8">
      <s id="b.1TH.2.8.1">Kiparata-kokoi Kareba Lompe' ngkai Alata'ala.</s>
      <s id="b.1TH.2.8.2">Pai' meliu ngkai toe, ba tuwu' ba mate-kai, bate sadia-kai mpotulungi-koi, apa' kipoka'ahi' lia-koi.</s>
     </seg>
     <seg type="verse" id="b.1TH.2.9">
      <s id="b.1TH.2.9.1">Tantu nikiwoi moto ompi' kamowewa-kai wengi mobago, hinamengi hina'eo-kai mpali' pongkoni' -kai, bona neo' -kai mposesei' -koi bula-kai mpotudui' -koi Kareba Lompe' to ngkai Alata'ala.</s>
     </seg>
     <seg type="verse" id="b.1TH.2.10">
      <s id="b.1TH.2.10.1">Ni'inca moto kamoroli' po'ingku-kai wengi hi koi' to mepangala' -mi hi Pue' Yesus.</s>
      <s id="b.1TH.2.10.2">Monoa' po'ingku-kai, uma ria kasalaia' -na.</s>
      <s id="b.1TH.2.10.3">Koi' -mi sabi' -kai ompi', hante Alata'ala wo'o.</s>
     </seg>
     <seg type="verse" id="b.1TH.2.11">
      <s id="b.1TH.2.11.1">Ni'inca moto pepewili' -kai hi koi' butu dua-ni, hewa hadua tuama mpewili' ana' -ana' -na.</s>
      <s id="b.1TH.2.11.2">Kirohoi pai' ki'apui nono-ni,</s>
     </seg>
     <seg type="verse" id="b.1TH.2.12">
      <s id="b.1TH.2.12.1">pai' kiparesai' mpu'u-koi bona po'ingku-ni masipato' hi ntodea-na Alata'ala.</s>
      <s id="b.1TH.2.12.2">Apa' Alata'ala mpokio' -koi jadi' ntodea-na hi rala Kamagaua' -na bona mporata-koi bagia hi rala kabohe tuwu' -na.</s>
     </seg>
     <seg type="verse" id="b.1TH.2.13">
      <s id="b.1TH.2.13.1">Ria-pi hanyala to mpakeni-kai mpo'uli' tarima kasi oa' hi Alata'ala.</s>
      <s id="b.1TH.2.13.2">Apa' kareba to ni'epe ngkai kai' nitarima hewa Lolita Alata'ala mpu'u, uma nitarima hewa lolita manusia' -wadi.</s>
      <s id="b.1TH.2.13.3">Pai' bate wae mpu'u, kareba toe bate Lolita Alata'ala to mobago ncuu hi rala nono-ni to mepangala' hi Pue'.</s>
     </seg>
     <seg type="verse" id="b.1TH.2.14">
      <s id="b.1TH.2.14.1">Ki'inca toe ompi', apa' napa to jadi' hi to Kristen hi tana' Yudea to mepue' hi Alata'ala, wae wo'o to jadi' hi koi'.</s>
      <s id="b.1TH.2.14.2">Koi' rabalinai' hingka ngata-ni moto, wae wo'o ompi' -ta to napobagia Kristus Yesus hi Yudea toera rabalinai' hingka to Yahudi-ra.</s>
     </seg>
     <seg type="verse" id="b.1TH.2.15">
      <s id="b.1TH.2.15.1">To Yahudi toe wo'o-ra-wadi to mpopatehi nabi-nabi owi pai' mpopatehi Pue' Yesus, duu' -na kai' wo'o-mi rabalinai' to Yahudi toera.</s>
      <s id="b.1TH.2.15.2">Me'ewa ncuu-ra hi konoa Alata'ala, pai' jadi' bali' hawe'ea tauna-ramo.</s>
     </seg>
     <seg type="verse" id="b.1TH.2.16">
      <s id="b.1TH.2.16.1">Apa' ralawa' -lawa' ncuu ohea-kai bona ngalai' neo' kiparata kareba to mpokeni kalompea' hi tauna to bela-ra to Yahudi Jadi', ngkai hawe'ea gau' -ra to Yahudi toe, melabi rahi-mi jeko' -ra, pai' ka'omea-na mporata-ramo roe Alata'ala.</s>
     </seg>
     <seg type="verse" id="b.1TH.2.17">
      <s id="b.1TH.2.17.1">Ompi' -ompi', ngkai pogaa' -ta to hampai' tohe'i-e, lentora lia-kai mpokalentorai-koi.</s>
      <s id="b.1TH.2.17.2">Nau' mogaa' -ta hi mata, aga kipoimata-mata oa' -koi hi rala nono-kai.</s>
      <s id="b.1TH.2.17.3">Jadi', kipali' -mi ohea-kai tilou mpencuai' -koi.</s>
     </seg>
     <seg type="verse" id="b.1TH.2.18">
      <s id="b.1TH.2.18.1">Ria mpu'u-mi wengi hawa' -kai ke tilou mpencuai' -koie.</s>
      <s id="b.1TH.2.18.2">Aku' Paulus, ba hangkuja ngkani-ama moliwo tilou, aga Magau' Anudaa' melawa'.</s>
     </seg>
     <seg type="verse" id="b.1TH.2.19">
      <s id="b.1TH.2.19.1">Doko' mpu'u-kai mpencuai' -koi, apa' ane rata-ipi mpai' Pue' -ta Pue' Yesus, pai' -ta morumpu hi nyanyoa-na, koi' -mi to jadi' wua' bago-kai to kisarumaka.</s>
      <s id="b.1TH.2.19.2">Nto'u toe mpai', goe' pai' bohe nono-kai sabana koi' ompi'.</s>
     </seg>
     <seg type="verse" id="b.1TH.2.20">
      <s id="b.1TH.2.20.1">Bate koi' -mile kabohea pai' kagoea' nono-kaie!</s>
     </seg>
    </div>
    <div type="chapter" id="b.1TH.3">
     <seg type="verse" id="b.1TH.3.2">
      <s id="b.1TH.3.2.1">Ka'omea-na, uma-pi kidadahi kalentora-kai.</s>
      <s id="b.1TH.3.2.2">Toe pai' ki'uli', agina aku' mepopea hi ngata Atena, pai' ompi' -ta Timotius kipahawa' tilou hi koi' ompi' -ompi' hi Tesalonika.</s>
      <s id="b.1TH.3.2.3">Timotius toei, doo hampobagoa-kai hi rala pobago Alata'ala, apa' natulungi-kai mpokeni Kareba Kristus.</s>
      <s id="b.1TH.3.2.4">Jadi', kipahawa' mpu'u-imi Timotius tilou, ki'uli' -ki: "Iko-mi to hilou mpokinomo ompi' -ta hi Tesalonika, nurohoi pai' nupomotede' pepangala' -ra."</s>
     </seg>
     <seg type="verse" id="b.1TH.3.3">
      <s id="b.1TH.3.3.1">Kipahawa' -i tilou toe, bona neo' mpai' ria haduaa to mokalingka pepangala' -ra sabana pebalinai' to mporumpa' -koi.</s>
      <s id="b.1TH.3.3.2">Apa' ta'inca moto ompi', pebalinai' to mporumpa' -ta toe, gati patuju Alata'ala ami' -mi hi kita' to Kristen.</s>
     </seg>
     <seg type="verse" id="b.1TH.3.4">
      <s id="b.1TH.3.4.1">Bula-kai retu-pidi wengi, ki'uli' ami' -mi karia-ra mpai' to mpobalinai' -ta.</s>
      <s id="b.1TH.3.4.2">Hiaa' madupa' mpu'u-mi, hewa to ni'inca moto-mi ompi'.</s>
     </seg>
     <seg type="verse" id="b.1TH.3.5">
      <s id="b.1TH.3.5.1">Jadi', toe-die pai' kuhubui-i Timotius tilou-e, bona ku'inca kabeiwa-na pepangala' -ni, apa' uma mpu'u-pi kudadahi kalentora-ku.</s>
      <s id="b.1TH.3.5.2">Pai' koro' -a, nee-neo' nasori Magau' Topesori-koi duu' -na napanawu' -koi pai' uma-pi ria kalaua lenge' -kai mpokeni Kareba Lompe' hi koi'.</s>
     </seg>
     <seg type="verse" id="b.1TH.3.6">
      <s id="b.1TH.3.6.1">Jadi', hewa toe lau, rata nculii' -imi Timotius hi rehe'i, pai' naparata-mikakai kareba to mpakagoe' -kai.</s>
      <s id="b.1TH.3.6.2">Na'uli': "To Tesalonika toera ria, moroho moto pepangala' -ra pai' ahi' -ra.</s>
      <s id="b.1TH.3.6.3">Rapolio oa' -ta pai' lentora wo'o-ra-rawo doko' mpohirua' -taka, hewa kita' wo'o doko' mpohirua' -raka."</s>
     </seg>
     <seg type="verse" id="b.1TH.3.7">
      <s id="b.1TH.3.7.1">Mpo'epe kareba to nakeni Timotius toe, tetanta'u-makai ompi'.</s>
      <s id="b.1TH.3.7.2">Nau' rabalinai' pai' rapakasusa' -kai hi rei, tetanta'u oa' nono-kai mpo'epe kamoroho-na pepangala' -ni.</s>
     </seg>
     <seg type="verse" id="b.1TH.3.8">
      <s id="b.1TH.3.8.1">Jadi', morawa-mi nono-kai, apa' moroho pepangala' -ni hi Pue' Yesus.</s>
     </seg>
     <seg type="verse" id="b.1TH.3.9">
      <s id="b.1TH.3.9.1">Uma mowo kagoe' -kai mpokagoe' -koi ompi'.</s>
      <s id="b.1TH.3.9.2">Jadi', napa to ma'ala kihiwili-ki Alata'ala ngkai hawe'ea kagoea' to nawai' -kakai toe?</s>
      <s id="b.1TH.3.9.3">Uma ria ntani' -na, muntu' mpo'uli' tarima kasi-kai hi rala posampaya-kai hi Alata'ala Tuama-ta.</s>
     </seg>
     <seg type="verse" id="b.1TH.3.10">
      <s id="b.1TH.3.10.1">Hinamengi hina'eo-kai merapi' hi Alata'ala hante nono mpu'u bona nabea ohea-kai mpencuai' -koi, bona kipohonoi' to kura' hi pepangala' -ni.</s>
     </seg>
     <seg type="verse" id="b.1TH.3.11">
      <s id="b.1TH.3.11.1">Mosampaya-kai hi Alata'ala Tuama-ta pai' hi Pue' -ta Pue' Yesus, kiperapi' bona nabea-kakai ohea mpohirua' -kokoi ompi'.</s>
     </seg>
     <seg type="verse" id="b.1TH.3.12">
      <s id="b.1TH.3.12.1">Kiperapi' bona katedoo-donihia ahi' -ni, alaa-na momepoka'ahi' mpu'u-koi hadua bo hadua, pai' -koi mpoka'ahi' hawe'ea tauna, hewa ahi' -kai hi koi'.</s>
     </seg>
     <seg type="verse" id="b.1TH.3.13">
      <s id="b.1TH.3.13.1">Kiperapi' hi Alata'ala bona narohoi nono-ni, bona moroli' -koi hante uma ria kasalaia' -ni hi nyanyoa-na ane rata-ipi mpai' Pue' Yesus hante hawe'ea topetuku' -na to moroli'.</s>
     </seg>
    </div>
    <div type="chapter" id="b.1TH.4">
     <seg type="verse" id="b.1TH.4.1">
      <s id="b.1TH.4.1.1">Ka'omea-na ompi', kiperapi' bona nituku' hawa' -hawa' to ni'epe-mi ngkai kai', bona po'ingku-ni mpotuku' konoa Alata'ala.</s>
      <s id="b.1TH.4.1.2">Kakoo-kono-na, lompe' -mi po'ingku-ni toe lau.</s>
      <s id="b.1TH.4.1.3">Aga hante kuasa to nawai' -kakai Pue' Yesus, kiperapi' pai' kiparesai' mpu'u-koi bona nidonihii tena-pidi kalompe' po'ingku-ni toe-e.</s>
     </seg>
     <seg type="verse" id="b.1TH.4.2">
      <s id="b.1TH.4.2.1">Ni'inca-mi tudui' to oti kiparata-kokoi hante kuasa Pue' Yesus.</s>
     </seg>
     <seg type="verse" id="b.1TH.4.3">
      <s id="b.1TH.4.3.1">Tohe'i konoa Alata'ala, bona moroli' katuwu' -ta, neo' -hawo mogau' sala' hante toronaa ba hante tobine doo.</s>
     </seg>
     <seg type="verse" id="b.1TH.4.4">
      <s id="b.1TH.4.4.1">Butu dua tomane kana mpodoo lompe' tobine-ra, ntuku' ohea to lompe' hi poncilo Alata'ala pai' hi poncilo manusia'.</s>
     </seg>
     <seg type="verse" id="b.1TH.4.5">
      <s id="b.1TH.4.5.1">Neo' napakeni hina nono-ta to dada'a, hewa to biasa jadi' hi tauna to uma mpo'incai Alata'ala.</s>
     </seg>
     <seg type="verse" id="b.1TH.4.6">
      <s id="b.1TH.4.6.1">Hi gau' tomane pai' tobine toe, neo' -ta mpobabehi to sala' hi doo ba mpobagiu doo.</s>
      <s id="b.1TH.4.6.2">Oti-mi kipolonto' -kokoi wengi pehuku' -na Alata'ala hi tauna to mogau' hewa toe.</s>
     </seg>
     <seg type="verse" id="b.1TH.4.8">
      <s id="b.1TH.4.8.1">Apa' napa patuju-na Alata'ala mpokio' -ta ompi'?</s>
      <s id="b.1TH.4.8.2">Uma-ta nakio' bona mogau' sala'.</s>
      <s id="b.1TH.4.8.3">Nakio' -tale pai' nawai' -ta Inoha' -na to moroli', bona moroli' katuwu' -ta.</s>
      <s id="b.1TH.4.8.4">Jadi', hema to mposapuaka tudui' tohe'i-e, uma-i mposapuaka manusia'.</s>
      <s id="b.1TH.4.8.5">Alata'ala-hana to nasapuaka.</s>
     </seg>
     <seg type="verse" id="b.1TH.4.9">
      <s id="b.1TH.4.9.1">Kakaliliua-na ompi', ane gau' mpoka'ahi' ompi' hampepangalaa' -ta, kakono-na uma-pi-hawo mingki' ki'uki' -kokoi ba apa-apa.</s>
      <s id="b.1TH.4.9.2">Apa' Alata'ala mpotudui' -koi momepoka'ahi' hadua bo hadua.</s>
     </seg>
     <seg type="verse" id="b.1TH.4.10">
      <s id="b.1TH.4.10.1">Nipoka'ahi' hawe'ea ompi' hampepangalaa' -ni hi Makedonia.</s>
      <s id="b.1TH.4.10.2">Aga kiperapi' mpu'u ompi', bona nidonihii tena-pidi po'ingku-ni tetu.</s>
     </seg>
     <seg type="verse" id="b.1TH.4.11">
      <s id="b.1TH.4.11.1">Pelompehi mpu'u bona tuwu' hintuwu' hante doo.</s>
      <s id="b.1TH.4.11.2">Penonoi bago-ni moto, neo' mpogalo urusia doo.</s>
      <s id="b.1TH.4.11.3">Mobago mpali' pongkoni' -ni, hewa to oti-mi kitudui' -kokoie wengi.</s>
     </seg>
     <seg type="verse" id="b.1TH.4.12">
      <s id="b.1TH.4.12.1">Ane hewa toe po'ingku-ni, uma-koi mpai' karapi' -rapi' hi doo.</s>
      <s id="b.1TH.4.12.2">Pai' tauna to uma mepangala' hi Pue' Yesus mpobila' -koi.</s>
     </seg>
     <seg type="verse" id="b.1TH.4.13">
      <s id="b.1TH.4.13.1">Ompi' -ompi', patuju-kai bona ni'inca mpu'u-hawo napa to jadi' hi doo-ta to mate, bona neo' susa' rahi nono-ni hewa tauna to uma ncarumaka Alata'ala.</s>
     </seg>
     <seg type="verse" id="b.1TH.4.14">
      <s id="b.1TH.4.14.1">Taparasaya Yesus mate-imi pai' tuwu' nculii' -i.</s>
      <s id="b.1TH.4.14.2">Toe pai' taparasaya bate toe wo'o mpai' to jadi' hi hawe'ea tauna to mate-mi to mepangala' hi Yesus.</s>
      <s id="b.1TH.4.14.3">Ane tumai-i mpai' Pue' Yesus, Alata'ala mpokeni-ra tumai hangkaa-ngkania hante Hi'a.</s>
     </seg>
     <seg type="verse" id="b.1TH.4.15">
      <s id="b.1TH.4.15.1">Tohe'i-mi tudui' to kitarima ngkai Pue' Yesus.</s>
      <s id="b.1TH.4.15.2">Ane rata nculii' -ipi mpai' Pue', kita' to tuwu' -pidi nto'u toe, uma-ta meri'ulu ngkai doo-ta to mpolia' mate-mi.</s>
     </seg>
     <seg type="verse" id="b.1TH.4.16">
      <s id="b.1TH.4.16.1">Apa' ane mana'u-ipi mpai' Pue' tumai ngkai suruga, ta'epe pekio' tadulako mala'eka hante moni sangkakala Alata'ala.</s>
      <s id="b.1TH.4.16.2">Pai' hi tanda toe, tuwu' nculii' -ramo tomate to mepangala' hi Kristus.</s>
     </seg>
     <seg type="verse" id="b.1TH.4.17">
      <s id="b.1TH.4.17.1">Oti toe-di, kita' to tuwu' -pidi ra'ore' dohe-ra hilou hi rala limu' mpohirua' -ki Pue' hi lolo raoa.</s>
      <s id="b.1TH.4.17.2">Pai' tida-tamo dohe Pue' duu' kahae-hae-na.</s>
     </seg>
     <seg type="verse" id="b.1TH.4.18">
      <s id="b.1TH.4.18.1">Jadi' ngkai toe-mi ompi', mometanta'u-mokoi hadua bo hadua hante lolita tohe'e.</s>
     </seg>
    </div>
    <div type="chapter" id="b.1TH.5">
     <seg type="verse" id="b.1TH.5.1">
      <s id="b.1TH.5.1.1">Ompi' omea, uma mingki' ki'uki' -kokoi ba nto'uma mpu'u eo karataa Pue'.</s>
     </seg>
     <seg type="verse" id="b.1TH.5.2">
      <s id="b.1TH.5.2.1">Apa' ni'inca moto ompi': hewa karataa topanako ngkabengia, wae wo'o mpai' Eo Karataa Pue', konce mpai' ihi' dunia' nakaratai.</s>
     </seg>
     <seg type="verse" id="b.1TH.5.3">
      <s id="b.1TH.5.3.1">Rata mpai' tempo-na, tauna mpo'uli': "Lompe' moto katuwu' -ta, uma ria to tapoka'eka'."</s>
      <s id="b.1TH.5.3.2">Ntaa' we'i, nto'u toe-midi kanarumpa' -ra silaka-e!</s>
      <s id="b.1TH.5.3.3">Tohe'e mpai' jadi' ncorobaa, hewa pontodohaka tobine to neo' mo'ana'.</s>
      <s id="b.1TH.5.3.4">Uma ria ohea-ra mpasalewa huku' -ra.</s>
     </seg>
     <seg type="verse" id="b.1TH.5.4">
      <s id="b.1TH.5.4.1">Aga koi', ompi', uma-koi hi rala kabengia-na.</s>
      <s id="b.1TH.5.4.2">Uma-koi mpai' konce hi eo karataa Pue' Yesus, hewa hi karataa topanako.</s>
     </seg>
     <seg type="verse" id="b.1TH.5.5">
      <s id="b.1TH.5.5.1">Mobaja-mi nono-ni omea, mo'ingku-koi hewa tauna to momako' hi eo-na.</s>
      <s id="b.1TH.5.5.2">Uma-ta hewa tauna to mpobabehi gau' to dada'a hi rala kabengia-na.</s>
     </seg>
     <seg type="verse" id="b.1TH.5.6">
      <s id="b.1TH.5.6.1">Jadi', mo'inga' -inga' -ta pai' mpakanoto nono-ta.</s>
      <s id="b.1TH.5.6.2">Neo' -ta leta' hewa tauna to hi rala kabengia-na-pidi.</s>
     </seg>
     <seg type="verse" id="b.1TH.5.7">
      <s id="b.1TH.5.7.1">Apa' tauna to turu pai' malangu, turu pai' malangu hi bengi-na.</s>
     </seg>
     <seg type="verse" id="b.1TH.5.8">
      <s id="b.1TH.5.8.1">Tapi' kita' toi-e, tauna to hi rala kabajaa-na.</s>
      <s id="b.1TH.5.8.2">Toe pai' kana tapakanoto nono-ta.</s>
      <s id="b.1TH.5.8.3">Kana tapomotede' mpu'u pepangala' -ta hi Pue' pai' ahi' -ta hi doo, bona moroho-ta hewa tantara to mpobaju baju ahe'.</s>
      <s id="b.1TH.5.8.4">Kana ncarumaka-ta Alata'ala, kanawai' -nata kalompea' hi eo mpeno-na, bona moroho-ta hewa tantara to mosongkoi songko ahe'.</s>
     </seg>
     <seg type="verse" id="b.1TH.5.9">
      <s id="b.1TH.5.9.1">Kana tapakanoto nono-ta, apa' Alata'ala uma mpelihi-ta bona mporata roe-na.</s>
      <s id="b.1TH.5.9.2">Napelihi-tale bona nahore-ta ngkai huku' jeko' -ta pai' nawai' -ta kalompea' sabana petolo' Pue' -ta Yesus Kristus.</s>
     </seg>
     <seg type="verse" id="b.1TH.5.10">
      <s id="b.1TH.5.10.1">Yesus Kristus mate mpotolo' -ta, bona ane rata-ipi mpai', tuwu' hangkaa-ngkania hante Hi'a-tamo, ba tuwu' -ta-pidi nto'u toe ba mpolia' mate-tamo.</s>
     </seg>
     <seg type="verse" id="b.1TH.5.11">
      <s id="b.1TH.5.11.1">Toe-mi ompi', mome'apui-koi, pai' momerohoi mponono-mokoi, hewa to nibabehi-mi toe-e lau.</s>
     </seg>
     <seg type="verse" id="b.1TH.5.12">
      <s id="b.1TH.5.12.1">Ompi' -ompi', kiperapi' bona nibila' -ra to mpokamu bago Pue' hi laintongo' -ni, apa' hira' to jadi' totu'a-ni hi rala Pue' pai' to mpoparesai' -koi.</s>
     </seg>
     <seg type="verse" id="b.1TH.5.13">
      <s id="b.1TH.5.13.1">Bila' pai' pengkorui mpu'u-ra, pai' poka'ahi' -ra sabana pobago-ra toe.</s>
      <s id="b.1TH.5.13.2">Tuwu' hintuwu' hadua bo hadua.</s>
     </seg>
     <seg type="verse" id="b.1TH.5.14">
      <s id="b.1TH.5.14.1">Ompi', kiperapi' bona niparesai' -ra-rawo to lose mobago.</s>
      <s id="b.1TH.5.14.2">Apui-ra to mere' nono-ra.</s>
      <s id="b.1TH.5.14.3">Pe'inte' -ra to lente pepangala' -ra.</s>
      <s id="b.1TH.5.14.4">Mosabara hi hawe'ea tauna.</s>
     </seg>
     <seg type="verse" id="b.1TH.5.15">
      <s id="b.1TH.5.15.1">Ane ria to mogau' dada'a hi kita', neo' tapehawai hante gau' to dada'a wo'o.</s>
      <s id="b.1TH.5.15.2">Agina-pi tababehi oa' to lompe' hi doo-ta pai' hi hawe'ea tauna.</s>
     </seg>
     <seg type="verse" id="b.1TH.5.16">
      <s id="b.1TH.5.16.1">Kana goe' ncuu-ta,</s>
     </seg>
     <seg type="verse" id="b.1TH.5.17">
      <s id="b.1TH.5.17.1">tida mosampaya,</s>
     </seg>
     <seg type="verse" id="b.1TH.5.18">
      <s id="b.1TH.5.18.1">pai' mpo'uli' tarima kasi hi Alata'ala nau' ba napa to jadi', apa' toe-mi konoa Alata'ala hi kita' to mosidai' hante Kristus Yesus.</s>
     </seg>
     <seg type="verse" id="b.1TH.5.19">
      <s id="b.1TH.5.19.1">Neo' nilawa' pobago Inoha' Tomoroli'.</s>
     </seg>
     <seg type="verse" id="b.1TH.5.20">
      <s id="b.1TH.5.20.1">Neo' uma nisaile' lolita tauna ane mpohowa' -ra Lolita Alata'ala.</s>
     </seg>
     <seg type="verse" id="b.1TH.5.21">
      <s id="b.1TH.5.21.1">Pekiri lompe' butu mela-na, niponciloi ba ngkai Alata'ala mpu'u-di ba bela-di, pai' kakamu to lompe'.</s>
     </seg>
     <seg type="verse" id="b.1TH.5.22">
      <s id="b.1TH.5.22.1">Pelelii' hawe'ea kehi to dada'a.</s>
     </seg>
     <seg type="verse" id="b.1TH.5.23">
      <s id="b.1TH.5.23.1">Mekakae-a hi Alata'ala to mpowai' -ta kalompea' tuwu', kuperapi' bona napakaroli' kehi-ni, duu' -na moroli' mpu'u-koi.</s>
      <s id="b.1TH.5.23.2">Kuperapi' bona napewili' -koi, lompe' woto-ni lompe' nono ba kao' -ni, bona uma ria kasalaia' -ni nau' hangkedi' ane rata nculii' -ipi Pue' -ta Yesus Kristus.</s>
     </seg>
     <seg type="verse" id="b.1TH.5.24">
      <s id="b.1TH.5.24.1">Alata'ala mpokio' -ta mpotuku' -i.</s>
      <s id="b.1TH.5.24.2">Jadi', Hi'a wo'o-wadi to mpopadupa' hawe'ea tohe'e, apa' napadupa' oa' janci-na.</s>
     </seg>
     <seg type="verse" id="b.1TH.5.25">
      <s id="b.1TH.5.25.1">Ompi' -ompi', kiperapi' bona niposampayai wo'o-ka-kaiwo.</s>
     </seg>
     <seg type="verse" id="b.1TH.5.26">
      <s id="b.1TH.5.26.1">Parata-kaka-kaiwo tabe-kai pai' ahi' -kai hi hawe'ea ompi' hi rala Pue' Yesus to hi retu-ra.</s>
     </seg>
     <seg type="verse" id="b.1TH.5.27">
      <s id="b.1TH.5.27.1">Hante kuasa to nawai' -ka Pue', kuperapi' bona sura toi nibasa hi nyanyoa hawe'ea ompi' hampepangalaa' to hi retu-ra.</s>
     </seg>
     <seg type="verse" id="b.1TH.5.28">
      <s id="b.1TH.5.28.1">Pue' -ta Yesus Kristus mpogane' -koi.</s>
     </seg>
    </div>
   </div>
   <div type="book" id="b.2TH">
    <div type="chapter" id="b.2TH.1">
     <seg type="verse" id="b.2TH.1.2">
      <s id="b.2TH.1.2.1">Sura toi ngkai kai' tau tolu: Paulus, Silas pai' Timotius, kipakatu tilou hi koi' ompi' -ompi' hampepangalaa' -kai to hi ngata Tesalonika, to mepue' -mi hi Alata'ala Tuama-ta pai' hi Pue' Yesus Kristus!</s>
      <s id="b.2TH.1.2.2">Wori' tabe: mekakae-kai hi Alata'ala to Tuama pai' hi Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.2TH.1.3">
      <s id="b.2TH.1.3.1">Ompi' -ompi'!</s>
      <s id="b.2TH.1.3.2">Bate uma-kai putu mpo'uli' tarima kasi hi Alata'ala sabana koi'.</s>
      <s id="b.2TH.1.3.3">Masipato' mpu'u kipohewa toe, apa' kamoroo-rohoa mpu'u-mi pepangala' -ni hi Pue', pai' katedoo-donihia wo'o-mi ahi' -ni omea mpoka'ahi' doo-ni.</s>
     </seg>
     <seg type="verse" id="b.2TH.1.4">
      <s id="b.2TH.1.4.1">Toe pai' hi ngata ntani' -na ki'une' -koi hi ompi' -ompi' -ta to mepue' -mi hi Alata'ala.</s>
      <s id="b.2TH.1.4.2">Bohe lia nono-kai, ki'uli': "To Tesalonika toera ria, nau' -ra rabalinai' pai' mporata kasusaa', uma mobali' nono-ra, bate tida oa' -ra mepangala' hi Pue' Yesus."</s>
     </seg>
     <seg type="verse" id="b.2TH.1.5">
      <s id="b.2TH.1.5.1">Jadi', hi katida pepangala' -ni toe, tahilo kanoa' pobotuhi-na Alata'ala: ntaha-koi hi rala kasusaa' to mporumpa' -koi sabana petuku' -ni hi Alata'ala, toe pai' Alata'ala mpo'uli' kamasipato' -ni jadi' ntodea-na hi rala Kamagaua' -na.</s>
     </seg>
     <seg type="verse" id="b.2TH.1.6">
      <s id="b.2TH.1.6.1">Alata'ala mpobabehi to monoa': napehawai mpai' kehi-ra to mpobalinai' -koi,</s>
     </seg>
     <seg type="verse" id="b.2TH.1.7">
      <s id="b.2TH.1.7.1">pai' nabahaka-koi ngkai kasusaa' -ni ompi', wae wo'o kai'.</s>
      <s id="b.2TH.1.7.2">Nabahaka-ta nto'u Pue' Yesus mehupa' pai' mana'u tumai ngkai suruga hante hawe'ea mala'eka-na to mobaraka'.</s>
     </seg>
     <seg type="verse" id="b.2TH.1.8">
      <s id="b.2TH.1.8.1">Mana'u-i tumai hante apu to wewo', mpohuku' -ra to uma dota mpo'incai Alata'ala pai' to uma dota mpotuku' Kareba Yesus Pue' -ta.</s>
     </seg>
     <seg type="verse" id="b.2TH.1.9">
      <s id="b.2TH.1.9.1">Tauna to uma mepangala' toera rahuku' duu' kahae-hae-na, ratadi molaa-ra ngkai Pue' alaa-na uma-pi rahiloi kabaraka' -na pai' kabohe tuwu' -na.</s>
     </seg>
     <seg type="verse" id="b.2TH.1.10">
      <s id="b.2TH.1.10.1">Hawe'ea toe jadi' hi karata-na nculii' Pue' Yesus.</s>
      <s id="b.2TH.1.10.2">Nto'u toe mpai', hawe'ea topetuku' -na mpomobohe hanga' -na, hawe'ea tauna to mpangala' -i mpo'uli': "Uma mowo kabaraka' -na!"</s>
      <s id="b.2TH.1.10.3">Pai' koi' wo'o ompi' bate mpomobohe hanga' -na hi eo toe, apa' nipangala' -mi kareba to kiparata-kokoi.</s>
     </seg>
     <seg type="verse" id="b.2TH.1.11">
      <s id="b.2TH.1.11.1">Toe-mi pai' kiposampayai oa' -koi ompi'.</s>
      <s id="b.2TH.1.11.2">Hi posampaya-kai toe ki'uli' hewa toi: "O Alata'ala Tuama-kai!</s>
      <s id="b.2TH.1.11.3">Kiperapi' bona to Tesalonika toera nupajadi' to masipato' rahanga' topetuku' -nu, apa' lawi' nupelihi-ramo jadi' topetuku' -nu.</s>
      <s id="b.2TH.1.11.4">Kiperapi' bona hante baraka' -nu nupadupa' hawe'ea patuju-ra doko' mpobabehi to lompe', pai' nuposipolea hawe'ea pobago-ra to rapobago sabana pepangala' -ra hi Pue' Yesus."</s>
      <s id="b.2TH.1.11.5">Toe-mi sampaya-kai mposampayai-koi ompi'.</s>
     </seg>
     <seg type="verse" id="b.2TH.1.12">
      <s id="b.2TH.1.12.1">Pai' -kai mosampaya hewa toe, bona ngkai kehi-ni to lompe' hanga' Yesus Pue' -ta rapomobohe, pai' bona koi' wo'o mpai' napomobohe Pue' Yesus.</s>
      <s id="b.2TH.1.12.2">Hawe'ea toe bate madupa' sabana kabula rala-na Alata'ala Tuama-ta pai' sabana Pue' Yesus Kristus.</s>
     </seg>
    </div>
    <div type="chapter" id="b.2TH.2">
     <seg type="verse" id="b.2TH.2.2">
      <s id="b.2TH.2.2.1">Kakaliliua-na ompi', doko' ki'uli' -kokoi hamela romela, mpo'uli' napa to jadi' ane rata nculii' -ipi Pue' -ta Yesus Kristus mporumpu-ta dohe-na.</s>
      <s id="b.2TH.2.2.2">Ria tauna to mpo'uli' -kokoi mpolia' rata-mi eo karataa Pue'.</s>
      <s id="b.2TH.2.2.3">Aga uma makono lolita-ra toe.</s>
      <s id="b.2TH.2.2.4">Meka' ba ria tauna to mpo'uli' Inoha' Tomoroli' mpopo'incai-ra toe, ba ria tauna to mpotudui' -koi tudui' hewa toe.</s>
      <s id="b.2TH.2.2.5">Ba meka' ria mpu'u to mpo'uli' karia-na sura ngkai aku' to mpo'uli' karata-nami Eo Pue'.</s>
      <s id="b.2TH.2.2.6">Aga kiperapi' mpu'u-mpu'u ompi', neo' -koi jolia ingu' ba morara' nono-ni, apa' uma makono kareba toe.</s>
     </seg>
     <seg type="verse" id="b.2TH.2.4">
      <s id="b.2TH.2.4.1">Nau' ba beiwa mpu'u-mi lolita doo, neo' -koi ma'ala rabagiu.</s>
      <s id="b.2TH.2.4.2">Apa' kako'ia-na rata eo toe, to ronyala toi ulu kana jadi': wori' tauna ngkala'ura ngkai pepangala' -ra, pai' mehupa' -mi hadua tauna to dada'a to mpo'ewa Alata'ala.</s>
      <s id="b.2TH.2.4.3">Tauna to dada'a toei, molangko nono-na, mpopeliu tuwu' -nai ngkai hawe'ea to rapue' hi dunia'.</s>
      <s id="b.2TH.2.4.4">Pai' daho' -i-hana mohura hi rala Tomi Alata'ala, mpo'uli' kahi'a-nami Alata'ala.</s>
      <s id="b.2TH.2.4.5">Jadi', monoa' ami' -mi karatadi-na hi naraka.</s>
     </seg>
     <seg type="verse" id="b.2TH.2.5">
      <s id="b.2TH.2.5.1">Tantu nikiwoi-pidi ompi', kakutudui' -ni wengi hawe'ea toe-e lau nto'u-ku retu-pidi dohe-ni.</s>
     </seg>
     <seg type="verse" id="b.2TH.2.6">
      <s id="b.2TH.2.6.1">Ane tempo toi, ko'ia mehupa' tauna to dada'a toei, apa' ria-pidi to mpolawa' -i.</s>
      <s id="b.2TH.2.6.2">Tantu nikiwoi moto napa to mpolawa' -i tetu.</s>
      <s id="b.2TH.2.6.3">Jadi', ane rata-damo tempo to napakatantu Alata'ala, mehupa' -imi tauna to dada'a toei.</s>
     </seg>
     <seg type="verse" id="b.2TH.2.7">
      <s id="b.2TH.2.7.1">Tempo toi, kuasa to mpokuasai-i mobago bongo hi dunia'.</s>
      <s id="b.2TH.2.7.2">Aga woto-na ko'ia mehupa', apa' telawa' oa' -i-pidi.</s>
      <s id="b.2TH.2.7.3">Jadi', ane rawi'iha-damo topelawa' tetui,</s>
     </seg>
     <seg type="verse" id="b.2TH.2.8">
      <s id="b.2TH.2.8.1">lako' mehupa' -idi tauna to dada'a toei.</s>
      <s id="b.2TH.2.8.2">Aga ane rata-ipi Pue' Yesus hante kabaraka' -na to mehini, ora-mi kuasa tauna to dada'a toei, pai' Pue' Yesus mpopatehi-i, natohoo hante inoha' to ngkai nganga-na.</s>
     </seg>
     <seg type="verse" id="b.2TH.2.9">
      <s id="b.2TH.2.9.1">Ane tauna to dada'a toei, mehupa' -i mpai' hante baraka' bohe ngkai Magau' Anudaa', pai' -i mpobabehi wori' nyala tanda mekoncehi to mebagiu.</s>
     </seg>
     <seg type="verse" id="b.2TH.2.10">
      <s id="b.2TH.2.10.1">Hawe'ea akala-na to dada'a napake' mpobagiu tauna to monoa' ami' -mi kamporata-ra silaka.</s>
      <s id="b.2TH.2.10.2">Mporata silaka-rale, apa' oja' -ra mpotarima kareba to makono, pai' uma-ra mengkoru hi Alata'ala bona nahore-ra ngkai huku' jeko' -ra.</s>
     </seg>
     <seg type="verse" id="b.2TH.2.11">
      <s id="b.2TH.2.11.1">Toe-die pai' Alata'ala mpopakatu hanyala noto hi tauna toera to mpobagiu-ra, alaa-na mepangala' -ra hi lolita boa' to nakeni tauna to dada'a toei.</s>
     </seg>
     <seg type="verse" id="b.2TH.2.12">
      <s id="b.2TH.2.12.1">Ka'omea-na mpai', Alata'ala mpohuku' hawe'ea tauna to mpokono jeko' pai' to uma mpangalai' kareba to makono.</s>
     </seg>
     <seg type="verse" id="b.2TH.2.13">
      <s id="b.2TH.2.13.1">Jadi', ompi' -ompi' to nape'ahi' Pue', toto-na lia-kai mpo'uli' tarima kasi oa' hi Alata'ala sabana koi'.</s>
      <s id="b.2TH.2.13.2">Apa' napelihi-mokoi ngkai lomo' -na bona tehore-koi ngkai huku' jeko' -ni.</s>
      <s id="b.2TH.2.13.3">Tehore-koi ngkai huku' jeko' -ni toe, hante kuasa Inoha' Tomoroli' to mpopajadi' -koi bagia Alata'ala to moroli', pai' hante pepangala' -ni hi kareba to makono.</s>
     </seg>
     <seg type="verse" id="b.2TH.2.14">
      <s id="b.2TH.2.14.1">Toe-mi pai' nakio' -koi ompi' hi kampo'epe-ni Kareba Lompe' to kiparata-kokoi.</s>
      <s id="b.2TH.2.14.2">Nakio' -koi bona mporata-koi bagia hi kabohe tuwu' -na Pue' -ta Yesus Kristus.</s>
     </seg>
     <seg type="verse" id="b.2TH.2.15">
      <s id="b.2TH.2.15.1">Jadi' ngkai toe-mi ompi', pakaroho pepangala' -ni, perohoi ngkakamu hawe'ea to kitudui' -kokoi, lompe' to ki'uli' hante wiwi, lompe' to ki'uki' hi rala sura.</s>
     </seg>
     <seg type="verse" id="b.2TH.2.16">
      <s id="b.2TH.2.16.1">Alata'ala mpopohiloi-tamo ahi' -na, pai' napakaroho nono-ta duu' kahae-hae-na pai' nawai' -ta poncarumakaa to lompe' sabana kabula rala-na.</s>
      <s id="b.2TH.2.16.2">Toe pai' mekakae-a hi Pue' -ta Yesus Kristus hante Alata'ala Tuama-ta</s>
     </seg>
     <seg type="verse" id="b.2TH.2.17">
      <s id="b.2TH.2.17.1">bona narohoi pai' napakatida nono-ni ompi', bona lolita pai' po'ingku-ni lompe' omea.</s>
     </seg>
    </div>
    <div type="chapter" id="b.2TH.3">
     <seg type="verse" id="b.2TH.3.1">
      <s id="b.2TH.3.1.1">Ka'omea-na ompi', kiperapi' bona niposampayai wo'o-ka-kaiwo.</s>
      <s id="b.2TH.3.1.2">Lomo' -lomo' -na, merapi' hi Pue' bona kawoo-woria' tauna mpo'epe pai' mpotarima Lolita Pue', hewa to jadi' hi koi' -e wengi.</s>
     </seg>
     <seg type="verse" id="b.2TH.3.2">
      <s id="b.2TH.3.2.1">Merapi' wo'o-koi bona Alata'ala mpobahaka-kai ngkai tauna to dada'a pai' to mebalinai', apa' uma hawe'ea tauna mepangala' hi Lolita Pue' toe.</s>
     </seg>
     <seg type="verse" id="b.2TH.3.3">
      <s id="b.2TH.3.3.1">Aga uma molaka' pompewili' -na Pue' Yesus hi koi'.</s>
      <s id="b.2TH.3.3.2">Narohoi nono-ni pai' napetalawai' -koi ngkai to dada'a.</s>
     </seg>
     <seg type="verse" id="b.2TH.3.4">
      <s id="b.2TH.3.4.1">Jadi', apa' lawi' Pue' to mpewili' -koie, toe pai' monoa' -mi ki'inca kanituku' -na napa to kitudui' -kokoi, pai' nipokaliliu mpai' mpotuku' napa-napa to kitudui' -kokoi.</s>
     </seg>
     <seg type="verse" id="b.2TH.3.5">
      <s id="b.2TH.3.5.1">Kisarumaka Pue' Yesus mpotete' -koi, duu' -na ni'inca mpu'u ahi' Alata'ala hi koi', bona ntaha-koi hi rala kasusaa', hewa kantaha-na Kristus wo'o.</s>
     </seg>
     <seg type="verse" id="b.2TH.3.6">
      <s id="b.2TH.3.6.1">Ompi' -ompi', hante kuasa to nawai' -kakai Pue' Yesus Kristus, kihawai' -koi: neo' mporomu-raka ompi' hampepangalaa' -ni to lose pai' to uma mpotuku' atura to nitarima ngkai kai'.</s>
     </seg>
     <seg type="verse" id="b.2TH.3.7">
      <s id="b.2TH.3.7.1">Ni'inca moto ompi' po'ingku-kai nto'u-kai dohe-ni wengi, ka'uma-kai lose.</s>
      <s id="b.2TH.3.7.2">Po'ingku-kai tetu-mile to kana nituku' -e.</s>
     </seg>
     <seg type="verse" id="b.2TH.3.8">
      <s id="b.2TH.3.8.1">Uma-kai mpokoni' pongkoni' to uma ki'oli.</s>
      <s id="b.2TH.3.8.2">Hinamengi hina'eo-kai mobago pai' mowewa bona neo' -kai mposesei' -koi.</s>
     </seg>
     <seg type="verse" id="b.2TH.3.9">
      <s id="b.2TH.3.9.1">Kakoo-kono-na, uma-kai sala' mperapii' -koie.</s>
      <s id="b.2TH.3.9.2">Tapi' doko' kipopohiloi-koi tonco to lompe' bona nituku'.</s>
     </seg>
     <seg type="verse" id="b.2TH.3.10">
      <s id="b.2TH.3.10.1">Bula-kai retu-pidi dohe-ni wengi, ria ami' -mi hawa' to kitu'u-kokoi, ki'uli': tauna to uma dota mobago, neo' -i rawai' pongkoni'.</s>
     </seg>
     <seg type="verse" id="b.2TH.3.11">
      <s id="b.2TH.3.11.1">Pai' -kai mpo'uli' hewa toe-e, ta'uli' -mi-hawo, apa' ki'epe karia-ra hi retu to mengkalose.</s>
      <s id="b.2TH.3.11.2">Sese' -ra mpogalo urusia doo-wadi, uma-ra mpobago lompe' bago-ra moto.</s>
     </seg>
     <seg type="verse" id="b.2TH.3.12">
      <s id="b.2TH.3.12.1">Jadi', hante kuasa to nawai' -kakai Pue' Yesus Kristus, kihawai' -ra tauna toera pai' ki'apui nono-ra bona rodo-ra mobago mpali' pongkoni' -ra.</s>
     </seg>
     <seg type="verse" id="b.2TH.3.13">
      <s id="b.2TH.3.13.1">Aga koi', ompi' -ompi' omea, neo' nika'ohai mpobabehi to lompe'.</s>
     </seg>
     <seg type="verse" id="b.2TH.3.14">
      <s id="b.2TH.3.14.1">Ane rapa' -na ria to uma dota mpotuku' napa to ki'uki' hi rala sura toi, petonoi-ra.</s>
      <s id="b.2TH.3.14.2">Neo' niposigalo-raka, bona me'ea' -ra.</s>
     </seg>
     <seg type="verse" id="b.2TH.3.15">
      <s id="b.2TH.3.15.1">Aga neo' wo'o-ra wa niponcawa bali' -ni.</s>
      <s id="b.2TH.3.15.2">Paresai' -ra, apa' lawi' nipo'ompi' -ra hi rala Pue' Yesus.</s>
     </seg>
     <seg type="verse" id="b.2TH.3.16">
      <s id="b.2TH.3.16.1">Ngkai Pue' -wadi kalompea' tuwu' -ta.</s>
      <s id="b.2TH.3.16.2">Toe pai' mekakae-a hi Pue', kuperapi' bona nawai' -koi kalompea' tuwu' butu eo-na pai' hi butu nyala-na.</s>
      <s id="b.2TH.3.16.3">Pue' mpodohei-koi omea.</s>
     </seg>
     <seg type="verse" id="b.2TH.3.17">
      <s id="b.2TH.3.17.1">Tabe ngkai aku', Paulus.</s>
      <s id="b.2TH.3.17.2">Kahudua sura tohe'i-e, pale-ku moto-mi to mpo'uki'.</s>
      <s id="b.2TH.3.17.3">Hewa tohe'i lence ukia' -ku hi rala hawe'ea sura-ku, bona monoa' ni'inca kasura-ku mpu'u.</s>
     </seg>
     <seg type="verse" id="b.2TH.3.18">
      <s id="b.2TH.3.18.1">Pue' -ta Yesus Kristus mpogane' -koi omea.</s>
     </seg>
    </div>
   </div>
   <div type="book" id="b.1TI">
    <div type="chapter" id="b.1TI.1">
     <seg type="verse" id="b.1TI.1.1">
      <s id="b.1TI.1.1.1">Sura toi ngkai aku' Paulus, suro Kristus Yesus.</s>
      <s id="b.1TI.1.1.2">Aku' jadi' suro-na ntuku' hawa' Alata'ala, Magau' Tompohore-ta ngkai huku' jeko' -ta, pai' ntuku' hawa' Kristus Yesus to jadi' poncarumakaa-ta.</s>
     </seg>
     <seg type="verse" id="b.1TI.1.2">
      <s id="b.1TI.1.2.1">Sura toi kupakatu hi iko Timotius, to kuponcawa ana' -ku moto apa' hibalia pepangala' -ta hi Kristus Yesus.</s>
      <s id="b.1TI.1.2.2">Wori' tabe: mekakae-a hi Alata'ala to Tuama pai' hi Kristus Yesus Pue' -ta bona nagane' -ko ngkai kabula rala-na, napopohiloi-ko ahi' -na, pai' nawai' -ko kalompea' tuwu'.</s>
     </seg>
     <seg type="verse" id="b.1TI.1.3">
      <s id="b.1TI.1.3.1">Kuperapi' bona iko bate tida hi Efesus, hewa to ku'uli' -mi wengi kame'ongko' -ku tumai hi Makedonia.</s>
      <s id="b.1TI.1.3.2">Apa' ria hi retu ba hangkuja dua tauna to mpokeni tudui' to uma makono, pai' iko kana mpotagi-ra bona neo' -rapa metudui' oa' hewa toe.</s>
     </seg>
     <seg type="verse" id="b.1TI.1.4">
      <s id="b.1TI.1.4.1">Tagi-ra bona neo' -pi ntora mpenonoi jarita-jarita boa' pai' tutura po'ompi' to uma ria kahudua-na.</s>
      <s id="b.1TI.1.4.2">Apa' tauna to ntora mpenonoi jarita pai' tutura toe, ntora momehono' -wadi, uma ratuku' patuju Alata'ala to ta'inca ngkai pepangala' -ta hi Hi'a.</s>
     </seg>
     <seg type="verse" id="b.1TI.1.5">
      <s id="b.1TI.1.5.1">Patuju hawa' -ku toi, bona momepoka'ahi' -ta omea.</s>
      <s id="b.1TI.1.5.2">Apa' nono-ta napomoroli' -mi Alata'ala, ta'inca hi rala nono-ta ka'uma-napi masala' -ta hi poncilo-na, pai' mepangala' mpu'u-ta hi Pue' Yesus.</s>
      <s id="b.1TI.1.5.3">Toe pai' alaa-na ma'ala-ta momepoka'ahi'.</s>
     </seg>
     <seg type="verse" id="b.1TI.1.6">
      <s id="b.1TI.1.6.1">Ria-ra ba hangkuja dua tauna to uma-pi mpotuku' ohea toe.</s>
      <s id="b.1TI.1.6.2">Meleli' -ramo ngkai ohea to makono, pai' -ra ntora mpololita lolita to uma ria kalaua-na.</s>
     </seg>
     <seg type="verse" id="b.1TI.1.7">
      <s id="b.1TI.1.7.1">Doko' -ra jadi' guru Atura Musa, hiaa' bo uma moto ra'incai kalaua-na.</s>
      <s id="b.1TI.1.7.2">Ra'uli' -rana, pante-ra mpakanoto batua-na Atura Musa, hiaa' kakoo-kono-na uma-di ra'incai patuju-nae.</s>
     </seg>
     <seg type="verse" id="b.1TI.1.8">
      <s id="b.1TI.1.8.1">Ta'inca moto kalompe' -na Atura Musa, asala tapake' ntuku' ohea to makono.</s>
     </seg>
     <seg type="verse" id="b.1TI.1.9">
      <s id="b.1TI.1.9.1">Bona makono pompake' -ta, kana takiwoi patuju-na Atura Musa.</s>
      <s id="b.1TI.1.9.2">Atura Musa uma rababehi-raka tauna to monoa' po'ingku-ra.</s>
      <s id="b.1TI.1.9.3">Patuju-nale, bona mpotagi tauna to mpotiboki atura pai' tauna to mekahia', to uma mengkoru hi Alata'ala, to mojeko', to uma mposaile' agama, to mpotuku' kagoea' dunia' -wadi, to mpopatehi tina-ra ba tuama-ra, pai' topepatehi ntani' -na.</s>
     </seg>
     <seg type="verse" id="b.1TI.1.10">
      <s id="b.1TI.1.10.1">Patuju Atura Musa, bona mpotagi tauna to mobualo', to mogau' sala' tomane hingka tomane-na ba tobine hingka tobine-na, to mpo'ala' tauna bona rapobatua, to boa', to mosabi' boa', pai' hema-hema to mpobabehi to mosisala hante tudui' to makono.</s>
     </seg>
     <seg type="verse" id="b.1TI.1.11">
      <s id="b.1TI.1.11.1">Tudui' to makono toe tarua' hi rala Kareba Lompe' to ngkai Alata'ala to bohe tuwu' -na pai' to natao ra'une'.</s>
      <s id="b.1TI.1.11.2">Kareba Lompe' toe, napopokoloi-ka aku' -mi bona kupalele.</s>
     </seg>
     <seg type="verse" id="b.1TI.1.12">
      <s id="b.1TI.1.12.1">Aku' mpo'uli' tarima kasi hi Pue' -ta Kristus Yesus, apa' na'ongko' -ama jadi' topobago-na, nawai' -a karohoa, pai' na'uli' kanatao-ku mpokamu bago-na.</s>
     </seg>
     <seg type="verse" id="b.1TI.1.13">
      <s id="b.1TI.1.13.1">Ri'ulu-a mporuge' Yesus, ngasa' mpu'u-a mpobalinai' topetuku' -na.</s>
      <s id="b.1TI.1.13.2">Aga nau' wae, napoka'ahi' moto-a, apa' nto'u toe ko'ia-a-kuwo mepangala' hi Hi'a, jadi' uma ku'incai kalaua-na napa to kubabehi.</s>
     </seg>
     <seg type="verse" id="b.1TI.1.14">
      <s id="b.1TI.1.14.1">Aga nau' hewa apa-mi kabohe jeko' -ku, meliu tena kabohe ahi' -na Pue' -ta.</s>
      <s id="b.1TI.1.14.2">Natulungi-a ngkai kabula rala-na, alaa-na kupangala' pai' kupoka'ahi' -imi Kristus Yesus.</s>
     </seg>
     <seg type="verse" id="b.1TI.1.15">
      <s id="b.1TI.1.15.1">Ria lolita bulawa to mpo'uli' hewa toi: "Kristus Yesus tumai hi dunia' bona mpohore topojeko' ngkai huku' jeko' -ra."</s>
      <s id="b.1TI.1.15.2">Makono mpu'u lolita toe pai' masipato' taparasaya omea.</s>
      <s id="b.1TI.1.15.3">Jadi', ngkai hawe'ea topojeko', aku' toi-mi to meliu jeko' -ku.</s>
     </seg>
     <seg type="verse" id="b.1TI.1.16">
      <s id="b.1TI.1.16.1">Hiaa' toe-mile pai' napoka'ahi' -ama Alata'ala-e, bona hi rala tuwu' -ku aku' to meliu kamojeko' -ku toi-e, Yesus Kristus ma'ala mpotudo' kamoloe posabara-na.</s>
      <s id="b.1TI.1.16.2">Jadi', hi rala katuwu' -ku toi, ahi' Pue' jadi' monoto lia, alaa-na aku' -mi jadi' tonco hi hawe'ea tauna to rata ngkabokoa', bona mepangala' hi Yesus wo'o-ramo-rawo pai' -ra mporata katuwua' to lompe' duu' kahae-hae-na.</s>
     </seg>
     <seg type="verse" id="b.1TI.1.17">
      <s id="b.1TI.1.17.1">Masipato' lia tabila' pai' ta'une' Alata'ala, Magau' to moparenta duu' kahae-hae-na, to uma ria kamatea-na, to uma kahiloa, pai' to uma ria karodua-na.</s>
      <s id="b.1TI.1.17.2">Masipato' tabila' -i pai' tapomobohe hanga' -na duu' kahae-hae-na.</s>
      <s id="b.1TI.1.17.3">Amin!</s>
      <s id="b.1TI.1.17.4">Wae mpu'u-hana!</s>
     </seg>
     <seg type="verse" id="b.1TI.1.18">
      <s id="b.1TI.1.18.1">Timotius, ana' -ku!</s>
      <s id="b.1TI.1.18.2">Tuku' -mi hawa' to kutu'u-koko toi.</s>
      <s id="b.1TI.1.18.3">Kiwoi lolita-ra pangkeni agama to mpo'apui nono-nu pai' to mpoparesai' -ko.</s>
      <s id="b.1TI.1.18.4">Paresa' -ra toe nupo'enu' oa', bona moroho-ko mpobago bago to nukamu, hewa hadua tantara to bia' manga'e.</s>
     </seg>
     <seg type="verse" id="b.1TI.1.19">
      <s id="b.1TI.1.19.1">Perohoi pepangala' -nu, pai' babehi oa' gau' to lompe' hewa to nu'inca hi rala nono-nu.</s>
      <s id="b.1TI.1.19.2">Ria ba hangkuja dua tauna to uma-pi mposaile' hawe'ea toe, alaa-na mokero-mi pepangala' -ra.</s>
     </seg>
     <seg type="verse" id="b.1TI.1.20">
      <s id="b.1TI.1.20.1">Rodua to mokero pepangala' -ra toe, hira' Himeneus pai' Aleksander.</s>
      <s id="b.1TI.1.20.2">To rodua toera kutonu hi kuasa Magau' Anudaa' bona nahuku' -ra, bona neo' -rapa mpokedi' kuasa Alata'ala hante tudui' -ra to dada'a toe.</s>
     </seg>
    </div>
    <div type="chapter" id="b.1TI.2">
     <seg type="verse" id="b.1TI.2.1">
      <s id="b.1TI.2.1.1">Lomo' -lomo' -na, mohawa' -a bona hawe'ea topetuku' Pue' Yesus mosampaya, mpobua' pekakae, pomperapia' pai' pontarima kasi-ta hi Alata'ala.</s>
      <s id="b.1TI.2.1.2">Mosampaya-ta mposampayai hawe'ea tauna,</s>
     </seg>
     <seg type="verse" id="b.1TI.2.2">
      <s id="b.1TI.2.2.1">mposampayai magau' duu' -na hawe'ea topoparenta.</s>
      <s id="b.1TI.2.2.2">Kana taposampayai-ra, bona rodo-hawo katuwu' -ta pai' neo' -tawo ria to mpobalinai' -ta, bona mologa-ta mepue' hi Alata'ala pai' mpobabehi oa' gau' to natao rabila' doo.</s>
     </seg>
     <seg type="verse" id="b.1TI.2.3">
      <s id="b.1TI.2.3.1">Posampaya to hewa toe-mi to lompe', pai' to napokono Alata'ala, Magau' Tompohore-ta ngkai huku' jeko' -ta.</s>
     </seg>
     <seg type="verse" id="b.1TI.2.4">
      <s id="b.1TI.2.4.1">Apa' konoa-na bona hawe'ea tauna tehore ngkai huku' jeko' -ra, pai' -ra mpo'inca tudui' to makono.</s>
     </seg>
     <seg type="verse" id="b.1TI.2.5">
      <s id="b.1TI.2.5.1">Hadua lau-wadi Alata'ala, pai' hadua wo'o-wadi Tauntongo' to mpopohintuwu' Alata'ala hante manusia'.</s>
      <s id="b.1TI.2.5.2">Tauntongo' toei, manusia' wo'o-i-hawo, Hi'a-mi Kristus Yesus.</s>
     </seg>
     <seg type="verse" id="b.1TI.2.6">
      <s id="b.1TI.2.6.1">Napewai' woto-na rapatehi bona mpotolo' hawe'ea manusia'.</s>
      <s id="b.1TI.2.6.2">Nababehi toe hi tempo to napakatantu Alata'ala, bona monoto-mi tahilo konoa Alata'ala bona hawe'ea manusia' tehore ngkai huku' jeko' -ra.</s>
     </seg>
     <seg type="verse" id="b.1TI.2.7">
      <s id="b.1TI.2.7.1">Toe pai' na'ongko' -ama Alata'ala jadi' suro-na.</s>
      <s id="b.1TI.2.7.2">Nahubui-a mpopalele kareba toe hi tauna to bela-ra to Yahudi.</s>
      <s id="b.1TI.2.7.3">Nahubui-a mpotudui' -ra tudui' to makono, bona mepangala' -ra hi Yesus.</s>
      <s id="b.1TI.2.7.4">Makono to ku'uli' toe, uma-a boa'.</s>
     </seg>
     <seg type="verse" id="b.1TI.2.8">
      <s id="b.1TI.2.8.1">Konoa-ku, bona butu ngkani mogampara, tomane-tomane mpo'ongko' pale-ra mosampaya.</s>
      <s id="b.1TI.2.8.2">Aga kana to moroli' gau' -ra, uma-hawo natao ane mosampaya-ra bula-ra moroe pai' momehono'.</s>
     </seg>
     <seg type="verse" id="b.1TI.2.9">
      <s id="b.1TI.2.9.1">Wae wo'o-hawo tobine.</s>
      <s id="b.1TI.2.9.2">Tobine kana mpopake' pohea to natao, ntuku' ada to lompe'.</s>
      <s id="b.1TI.2.9.3">Neo' mpenasa pohea-ra bona ra'une' doo, neo' mpopenyala wuluwoo', neo' mporampai woto hante bulawa ba mutiara pai' pohea-pohea to masuli' oli-na.</s>
     </seg>
     <seg type="verse" id="b.1TI.2.10">
      <s id="b.1TI.2.10.1">Agina tobine ra'une' sabana po'ingku-ra to lompe', hewa to natao hi tobine to mengkoru hi Alata'ala.</s>
     </seg>
     <seg type="verse" id="b.1TI.2.11">
      <s id="b.1TI.2.11.1">Tobine kana mengkalino mpe'epei tudui' hante nono to dingki'.</s>
     </seg>
     <seg type="verse" id="b.1TI.2.12">
      <s id="b.1TI.2.12.1">Uma kupiliu tobine mpotudui' ba mpohawai' tomane.</s>
      <s id="b.1TI.2.12.2">Kana mengkalino-ra mpe'epei-wadi.</s>
     </seg>
     <seg type="verse" id="b.1TI.2.13">
      <s id="b.1TI.2.13.1">Apa' to lomo' -na napajadi' Alata'ala, Adam, pai' lako' Hawa.</s>
     </seg>
     <seg type="verse" id="b.1TI.2.14">
      <s id="b.1TI.2.14.1">Pai' bela Adam to nabagiu Magau' Anudaa', Hawa-hana to rabagiu, pai' alaa-na mpotiboki-i parenta Alata'ala.</s>
     </seg>
     <seg type="verse" id="b.1TI.2.15">
      <s id="b.1TI.2.15.1">Toe pai' tobine mpotodohaka kaparia hi po'ana' -ra.</s>
      <s id="b.1TI.2.15.2">Aga nau' wae, mporata moto-ra kalompea' ane tida-ra mepangala' hi Pue', tida mpoka'ahi' doo, pai' tuwu' moroli' ntuku' ada to lompe'.</s>
     </seg>
    </div>
    <div type="chapter" id="b.1TI.3">
     <seg type="verse" id="b.1TI.3.1">
      <s id="b.1TI.3.1.1">Makono mpu'u lolita to mpo'uli' hewa toi: tauna to doko' jadi' pangkeni agama mpokahina bago to lompe'.</s>
     </seg>
     <seg type="verse" id="b.1TI.3.2">
      <s id="b.1TI.3.2.1">Toe pai' pangkeni agama kana to uma ria kasalaia' -na.</s>
      <s id="b.1TI.3.2.2">Motobinei hadua-wadi, pai' kana na'inca mpengkatarii konoa nono-na to dada'a, monoto nono-na, pai' mo'ada lompe' -i.</s>
      <s id="b.1TI.3.2.3">Kana jole' -i metorata, pai' baka' metudui'.</s>
     </seg>
     <seg type="verse" id="b.1TI.3.3">
      <s id="b.1TI.3.3.1">Uma ma'ala topalangu-langu ba to jolia motuda'.</s>
      <s id="b.1TI.3.3.2">Kana to mo'olu nono-na, to tuwu' hintuwu' hante doo, pai' to uma doko' doi-wadi.</s>
     </seg>
     <seg type="verse" id="b.1TI.3.4">
      <s id="b.1TI.3.4.1">Kana na'inca mpo'atoro' lompe' tauna to tida hi rala tomi-na, pai' ana' -na kana mengkoru hi totu'a-ra pai' mpobila' -ra.</s>
     </seg>
     <seg type="verse" id="b.1TI.3.5">
      <s id="b.1TI.3.5.1">Apa' ane ria tauna to uma mpo'incai mpo'atoro' tauna hi rala tomi-na moto, uma wo'o mpai' lompe' pompewili' -na ompi' -ompi' hampepangalaa' -ta, to mepangala' hi Alata'ala.</s>
     </seg>
     <seg type="verse" id="b.1TI.3.6">
      <s id="b.1TI.3.6.1">Hadua pangkeni agama uma ma'ala to lako' mepangala' hi Pue' Yesus, apa' molangko mpai' nono-na, alaa-na mporata huku' -i hewa to rahuku' -ki Magau' Anudaa'.</s>
     </seg>
     <seg type="verse" id="b.1TI.3.7">
      <s id="b.1TI.3.7.1">Wae wo'o, pangkeni agama kana to uma ria kasalaia' -na hi poncilo tauna to bela-ra to Kristen.</s>
      <s id="b.1TI.3.7.2">Apa' ane uma-i hewa toe, ratuntui' -i mpai', alaa-na Magau' Anudaa' mposori pai' mpopanawu' -i.</s>
     </seg>
     <seg type="verse" id="b.1TI.3.8">
      <s id="b.1TI.3.8.1">Wae wo'o-hawo kehi to ratuntu' hi tauna to jadi' topetulungi hi pobago Pue'.</s>
      <s id="b.1TI.3.8.2">Kana to monoto kehi-ra pai' to natao rabila'.</s>
      <s id="b.1TI.3.8.3">Uma ma'ala to boa', uma ma'ala to nginu nta'uo' to melanguhi, pai' uma ma'ala to mpopekiri doi-wadi.</s>
     </seg>
     <seg type="verse" id="b.1TI.3.9">
      <s id="b.1TI.3.9.1">Kana mpokakamu mpu'u-ra tudui' to naparata-mitaka Alata'ala, pai' mpotuku' tudui' toe hante karoli' -roli' nono-ra.</s>
     </seg>
     <seg type="verse" id="b.1TI.3.10">
      <s id="b.1TI.3.10.1">Ane ria tauna to doko' jadi' topetulungi hi pobago Pue', raparesa' ulu kehi-na, pai' ane uma-i kasalaia', lako' ma'ala-idi ra'ongko' mpokamu bago toe.</s>
     </seg>
     <seg type="verse" id="b.1TI.3.11">
      <s id="b.1TI.3.11.1">Wae wo'o tobine-ra, kana to monoto kehi-ra pai' to natao rabila', neo' to ngkeni lolita hilou-tumai.</s>
      <s id="b.1TI.3.11.2">Kana ra'inca mpengkatarii konoa nono-ra to dada'a, pai' monoa' gau' -ra bona ma'ala-ra rasarumaka hi butu nyala-na.</s>
     </seg>
     <seg type="verse" id="b.1TI.3.12">
      <s id="b.1TI.3.12.1">Topetulungi hi pobago Pue', motobinei hadua-wadi, kana ra'inca mpo'atoro' lompe' ana' -ra pai' tauna to hi rala tomi-ra.</s>
     </seg>
     <seg type="verse" id="b.1TI.3.13">
      <s id="b.1TI.3.13.1">Ane lompe' pobago-ra mpobago bago Pue', wori' tauna mpobila' -ra, pai' hangkedi' kabia' -ra mpololita pepangala' -ra hi Kristus Yesus.</s>
     </seg>
     <seg type="verse" id="b.1TI.3.14">
      <s id="b.1TI.3.14.1">Timotius, moliwo-ama tilou mpencuai' -ko.</s>
      <s id="b.1TI.3.14.2">Aga nau' wae, ku'uki' moto-koko sura toi,</s>
     </seg>
     <seg type="verse" id="b.1TI.3.15">
      <s id="b.1TI.3.15.1">bona ane rapa' -na mahae-a mpai' rata, nu'inca napa po'ingku to natao hi butu dua tauna to napo'ana' Alata'ala.</s>
      <s id="b.1TI.3.15.2">Apa' kita' toi, mepue' -ta hi Alata'ala to tuwu' duu' kahae-hae-na.</s>
      <s id="b.1TI.3.15.3">Kita' toi-mi to ngkakamu tudui' to makono to ngkai Alata'ala.</s>
      <s id="b.1TI.3.15.4">Moroho pepangala' -ta hi tudui' toe, pai' tajaga tudui' toe bona uma hema to mpobalii'.</s>
     </seg>
     <seg type="verse" id="b.1TI.3.16">
      <s id="b.1TI.3.16.1">Uma mowo kalompe' -na tudui' to tatuku' hi pengkoru-ta hi Alata'ala.</s>
      <s id="b.1TI.3.16.2">Ngkai owi, tudui' toe ko'ia rapopehuwu hi manusia', tapi' hewa toe lau napopehuwu-mitaka Alata'ala.</s>
      <s id="b.1TI.3.16.3">Apa' mepangala' -ta hi Alata'ala to mewali manusia'.</s>
      <s id="b.1TI.3.16.4">Inoha' Tomoroli' mpakanoto kahema-na, pai' -i rahilo mala'eka.</s>
      <s id="b.1TI.3.16.5">Rapalele kareba-na hi tauna to ko'ia mpo'incai Alata'ala.</s>
      <s id="b.1TI.3.16.6">Tauna hi humalili' dunia' mepangala' hi Hi'a.</s>
      <s id="b.1TI.3.16.7">Ra'ongko' -imi hilou hi suruga, pai' -i rawai' kabohea tuwu'.</s>
     </seg>
    </div>
    <div type="chapter" id="b.1TI.4">
     <seg type="verse" id="b.1TI.4.1">
      <s id="b.1TI.4.1.1">Inoha' Tomoroli' mpo'uli' -taka hante kalonto' -lonto' -na napa mpai' to jadi' hi eo-eo to tumai.</s>
      <s id="b.1TI.4.1.2">Nto'u toe mpai', hantongo' tauna mengkala'ura ngkai pepangala' -ra hi tudui' to makono.</s>
      <s id="b.1TI.4.1.3">Mengkoru lau-ra hi noto to mepohala'tara, pai' -ra mpotuku' tudui' to ngkai seta.</s>
     </seg>
     <seg type="verse" id="b.1TI.4.2">
      <s id="b.1TI.4.2.1">Tudui' toe raparata tauna to boa', hanyala lolita-ra hanyala kehi-ra.</s>
      <s id="b.1TI.4.2.2">Mobengi nono-ra, uma-pi ra'incai me'ea' ane rababehi gau' to dada'a.</s>
     </seg>
     <seg type="verse" id="b.1TI.4.3">
      <s id="b.1TI.4.3.1">Metudui' -ra bona tauna neo' ncamoko pai' neo' mpokoni' to rapalii'.</s>
      <s id="b.1TI.4.3.2">Hiaa' hawe'ea konia' toe, napajadi' Alata'ala bona rakoni'.</s>
      <s id="b.1TI.4.3.3">Kita' to mepangala' hi Kristus pai' to mpo'inca-mi tudui' to makono, ma'ala takoni' pongkoni' toe pai' -ta mpo'uli' tarima kasi hi Alata'ala.</s>
     </seg>
     <seg type="verse" id="b.1TI.4.4">
      <s id="b.1TI.4.4.1">Apa' hawe'ea to napajadi' Alata'ala, lompe' omea, uma ria to rapalii' ane tatarima hante pontarima kasi hi Alata'ala.</s>
     </seg>
     <seg type="verse" id="b.1TI.4.5">
      <s id="b.1TI.4.5.1">Ntuku' Lolita Alata'ala, hawe'ea ma'ala takoni', pai' taposampayai wo'o bona nagane' -taka.</s>
     </seg>
     <seg type="verse" id="b.1TI.4.6">
      <s id="b.1TI.4.6.1">Ane nutudui' -ra ompi' -ompi' hampepangalaa' -ta hawe'ea toe, iko jadi' topobago Kristus Yesus to lompe', pai' nuperohoi nono-nu moto hante Lolita Alata'ala to tapangala' pai' hante tudui' to lompe' to mahae-mi nutuku'.</s>
     </seg>
     <seg type="verse" id="b.1TI.4.7">
      <s id="b.1TI.4.7.1">Neo' nutadi tempo-nu mpewulihi' jarita-jarita boa' pai' lolita to uma mpokeni-ta mengkoru hi Alata'ala.</s>
      <s id="b.1TI.4.7.2">Huduwukui mporohoi nono-nu mengkoru hi Alata'ala.</s>
     </seg>
     <seg type="verse" id="b.1TI.4.8">
      <s id="b.1TI.4.8.1">Apa' ane tarohoi wotoloka' -ta, hangkedi' -wadi kalaua-na.</s>
      <s id="b.1TI.4.8.2">Tapi' ane tarohoi nono-ta mengkoru hi Alata'ala, wori' kalaua-na, apa' pengkoru-ta hi Alata'ala toe mpokeni rasi' hi katuwu' -ta tempo toi, pai' hi katuwu' -ta hi eo mpeno-na wo'o.</s>
     </seg>
     <seg type="verse" id="b.1TI.4.9">
      <s id="b.1TI.4.9.1">Makono mpu'u lolita toe we'i pai' masipato' taparasaya omea.</s>
     </seg>
     <seg type="verse" id="b.1TI.4.10">
      <s id="b.1TI.4.10.1">Toe-mi pai' mobago ngkoro-ta, apa' ncarumaka-ta hi Alata'ala to tuwu' duu' kahae-hae-na, Magau' Tompohore hawe'ea tauna, peliu-liu-nami tauna to mepangala'.</s>
     </seg>
     <seg type="verse" id="b.1TI.4.11">
      <s id="b.1TI.4.11.1">Hawe'ea to ku'uli' -koko toi, tudui' -raka pai' hawai' -ra bona ratuku'.</s>
     </seg>
     <seg type="verse" id="b.1TI.4.12">
      <s id="b.1TI.4.12.1">Nau' mongura-pidi-ko, aga neo' -ko ma'ala rapemarua'.</s>
      <s id="b.1TI.4.12.2">Kana jadi' tonco-ko hi ompi' -ompi' hampepangalaa' hi rala pololita-nu, pogau' -nu, ahi' -nu hi doo-doo, pepangala' -nu hi Pue', pai' po'ingku-nu to moroli'.</s>
     </seg>
     <seg type="verse" id="b.1TI.4.13">
      <s id="b.1TI.4.13.1">Kako'ia-ku rata, neo' nu'oloi' mpobasa Buku Tomoroli' hi ompi' -ompi' hampepangalaa', nu'apui nono-ra pai' nutudui' -ra.</s>
     </seg>
     <seg type="verse" id="b.1TI.4.14">
      <s id="b.1TI.4.14.1">Neo' -ko lempe' mpobago bago-nu tetu, ntuku' pakulea' to nawai' -koko Inoha' Tomoroli'.</s>
      <s id="b.1TI.4.14.2">Nawai' -ko pakulea' tetu nto'u tauna mpoparata Lolita Alata'ala mpoparesai' -ko, pai' pangkeni agama mpodampa pale-ra hi tanuana' -nu mpo'ongko' -ko jadi' pangkeni agama.</s>
     </seg>
     <seg type="verse" id="b.1TI.4.15">
      <s id="b.1TI.4.15.1">Neo' nubahakai mpobago hawe'ea toe, nuparipoko mpu'u, bona monoto hi hawe'ea tauna kabaka' -nu mpokamu pobago Pue'.</s>
     </seg>
     <seg type="verse" id="b.1TI.4.16">
      <s id="b.1TI.4.16.1">Jagai po'ingku-nu, pai' jagai wo'o tudui' -nu.</s>
      <s id="b.1TI.4.16.2">Tida-ko mpobago hawe'ea toe, apa' ngkai toe mpai' mporata-ko kalompea', wae wo'o tauna to mpo'epe tudui' -nu.</s>
     </seg>
    </div>
    <div type="chapter" id="b.1TI.5">
     <seg type="verse" id="b.1TI.5.1">
      <s id="b.1TI.5.1.1">Ane mpotudui' -ko tauna to meliu umuru-ra ngkai iko, neo' karapo' rahi.</s>
      <s id="b.1TI.5.1.2">Agina nupoka'olu lolita-nu mpo'apui nono-ra, nuponcawa tuama-nu moto.</s>
      <s id="b.1TI.5.1.3">Kabilasa nuponcawa ompi' -nu.</s>
     </seg>
     <seg type="verse" id="b.1TI.5.2">
      <s id="b.1TI.5.2.1">Tobine to meliu umuru-ra ngkai iko nuponcawa tina-nu.</s>
      <s id="b.1TI.5.2.2">Pai' tobine to mongura ngkai iko nuponcawa tu'ai-nu, pai' pelompehi bona moroli' gau' -nu pai' pekiri-nu.</s>
     </seg>
     <seg type="verse" id="b.1TI.5.3">
      <s id="b.1TI.5.3.1">Ane ria tobine to balu mpu'u, to uma mpu'u ria to mpewili' -ra, ompi' -ompi' hampepangalaa' -ta kana mpewili' -ra-rawo.</s>
     </seg>
     <seg type="verse" id="b.1TI.5.4">
      <s id="b.1TI.5.4.1">Aga ane tobalu to ria moto-ki ana' -na ba kumpu-na, ana' pai' kumpu-na toe-ramo to lomo' -lomo' -na kana ratudui' mpewili' -i, bona mpohiwili kehi totu'a-ra.</s>
      <s id="b.1TI.5.4.2">Apa' toe-mi to mpakagoe' nono Alata'ala.</s>
     </seg>
     <seg type="verse" id="b.1TI.5.5">
      <s id="b.1TI.5.5.1">Ane tobine to balu mpu'u, batua-na uma hema to mpewili' -i, ncarumaka Alata'ala-i-wadi, hina'eo hinamengi mosampaya-i mekakae hi Alata'ala.</s>
     </seg>
     <seg type="verse" id="b.1TI.5.6">
      <s id="b.1TI.5.6.1">Aga tobalu to mpali' kagoea' -ra-wadi, hewa to mate-mi kao' -ra nau' tuwu' -ra-pidi.</s>
     </seg>
     <seg type="verse" id="b.1TI.5.7">
      <s id="b.1TI.5.7.1">Parata-raka hawa' -ku toi, bona uma kasalaia' kehi-ra.</s>
     </seg>
     <seg type="verse" id="b.1TI.5.8">
      <s id="b.1TI.5.8.1">Apa' ane ria tauna to mpo'uli' mepangala' -i hi Alata'ala, tapi' uma-i mpewili' totu'a-na pai' tauna to hi rala tomi-na moto, kehi-na toe mposapuaka pepangala' -na, meliu kada'a-na ngkai tauna to uma mepangala' hi Alata'ala.</s>
     </seg>
     <seg type="verse" id="b.1TI.5.9">
      <s id="b.1TI.5.9.1">Tobalu to ma'ala rapopesua' hanga' -ra hi rala buku tobalu, muntu' to hewa toi: umuru-ra uma kura' ngkai ono mpulu' mpae, motomanei hangkani-ra-wadi.</s>
     </seg>
     <seg type="verse" id="b.1TI.5.10">
      <s id="b.1TI.5.10.1">Kana to monoto kalompe' gau' -ra, rapa' -na: mpewili' lompe' ana' -ra, jole' mpopehani toliu, mpotulungi ompi' -ompi' hampepangalaa' -ra, mpojampangi tauna to hi rala kasusaa', pai' biasa mpobabehi butu nyala pobago to lompe'.</s>
      <s id="b.1TI.5.10.2">Tobalu to hewa toe-mi to natao rapewili' ompi' -ompi' hampepangalaa'.</s>
     </seg>
     <seg type="verse" id="b.1TI.5.12">
      <s id="b.1TI.5.12.1">Ane tobalu ngkanguraa, neo' ulu ra'uki' hanga' -ra hi rala buku tobalu.</s>
      <s id="b.1TI.5.12.2">Apa' ane ria-pidi hina-ra doko' motomanei, bate motomanei-ra mpai'.</s>
      <s id="b.1TI.5.12.3">Ka'omea-na masala' -ramo apa' mpotiboki-ra pojanci-ra hi Kristus wengi to mpo'uli' kampobago-ra bago Pue' -wadi.</s>
     </seg>
     <seg type="verse" id="b.1TI.5.13">
      <s id="b.1TI.5.13.1">Jadi', ane mongura-ra-pidi, neo' ra'uki' hanga' -ra hi rala buku tobalu.</s>
      <s id="b.1TI.5.13.2">Apa' mengkalose-ra-wadi mpai', pai' ntora kakancua' -ncua' hi tomi doo.</s>
      <s id="b.1TI.5.13.3">Pai' uma muntu' lose-ra, topotau' lolita wo'o-ra, doko' mpogalo urusia doo, pai' ntora mpololita lolita to uma natao ralolita.</s>
     </seg>
     <seg type="verse" id="b.1TI.5.14">
      <s id="b.1TI.5.14.1">Toe pai' ku'uli' tobalu ngkanguraa agina motomanei lau-ra-rawo, mo'anai', pai' mpewili' lompe' tauna to hi rala tomi-ra, bona neo' mpai' ria ohea bali' -ta mpotuntui' -ta to mpotuku' Kristus.</s>
     </seg>
     <seg type="verse" id="b.1TI.5.15">
      <s id="b.1TI.5.15.1">Pai' -a mpo'uli' hewa toe, apa' ria-ramo tobalu to uma-pi mpotuku' konoa Kristus, mpotuku' konoa Magau' Anudaa' -ramo.</s>
     </seg>
     <seg type="verse" id="b.1TI.5.16">
      <s id="b.1TI.5.16.1">Ane ria to Kristen, pai' ria posantina-ra to balu, agina hira' toe-mi to mpewili' -i.</s>
      <s id="b.1TI.5.16.2">Uma-hawo ohea-na ane hawe'ea ompi' hampepangalaa' -ta kana mpewili' tobalu toe.</s>
      <s id="b.1TI.5.16.3">Apa' ompi' -ompi' hampepangalaa' -ta kana mpewili' tobalu to balu mpu'u, to uma hema to mpewili' -ra.</s>
     </seg>
     <seg type="verse" id="b.1TI.5.17">
      <s id="b.1TI.5.17.1">Pangkeni agama to lompe' pompakeni-ra, toto-na lia-ra rawai' gaji' rongkani lau kawori' -na ngkai tau ntani' -na, peliu-liu-nami pangkeni to metudui' pai' mpoparata Lolita Pue'.</s>
     </seg>
     <seg type="verse" id="b.1TI.5.18">
      <s id="b.1TI.5.18.1">Apa' hi rala Buku Tomoroli' te'uki' hewa toi: "Japi to rapopobago mpotodu gandum, neo' ramumu' nguju-ra, pelele' moto-ra ngkuku' ngkalako'."</s>
      <s id="b.1TI.5.18.2">Pai' te'uki' wo'o: "Topobago masipato' rawai' gaji' -ra."</s>
     </seg>
     <seg type="verse" id="b.1TI.5.19">
      <s id="b.1TI.5.19.1">Ane ria pangkeni agama to rapakilu, neo' ncaliu nutarima pepakilu toe.</s>
      <s id="b.1TI.5.19.2">Sampale ane rasabii' rodua ba tolu tauna, pai' lako' nutarima.</s>
     </seg>
     <seg type="verse" id="b.1TI.5.20">
      <s id="b.1TI.5.20.1">Ane ria mpu'u sala' -na, paresai' -i hi nyanyoa hawe'ea ompi' hampepangalaa', bona me'eka' -ra mpotuku' gau' -na.</s>
     </seg>
     <seg type="verse" id="b.1TI.5.21">
      <s id="b.1TI.5.21.1">Kuparesai' mpu'u-ko Timotius, bona nutuku' hawe'ea hawa' -ku toi, neo' -ko mpelence tauna, neo' mopahamalia.</s>
      <s id="b.1TI.5.21.2">Alata'ala pai' Kristus Yesus moto mpotiroi-ta, nte mala'eka-na to moroli'!</s>
     </seg>
     <seg type="verse" id="b.1TI.5.22">
      <s id="b.1TI.5.22.1">Neo' nusosai mpo'ongko' tauna jadi' pangkeni agama, nee-neo' mpai' iko lau-mi to rakahurui ane mpobabehi-ra jeko'.</s>
      <s id="b.1TI.5.22.2">Nuparesa' ulu kehi-ra, pai' lako' nudampa pale-nu hi tanuana' -ra mpo'ongko' -ra jadi' pangkeni agama.</s>
      <s id="b.1TI.5.22.3">Pelompehi bona moroli' oa' po'ingku-nu.</s>
     </seg>
     <seg type="verse" id="b.1TI.5.23">
      <s id="b.1TI.5.23.1">Neo' -ko nginu ue nonto-wadi.</s>
      <s id="b.1TI.5.23.2">Agina nugaloi anggur hangkedi', apa' mpo'ingai' ta'i-nu to jolia peda'.</s>
     </seg>
     <seg type="verse" id="b.1TI.5.24">
      <s id="b.1TI.5.24.1">Tauna hantongo', nau' ko'ia rapohurai kara-kara-ra, incana ami' -mi jeko' -ra.</s>
      <s id="b.1TI.5.24.2">Aga tauna hantongo' wo'o, sampale ra'inca jeko' -ra ane oti-pi rapohurai kara-kara-ra.</s>
     </seg>
     <seg type="verse" id="b.1TI.5.25">
      <s id="b.1TI.5.25.1">Wae wo'o, ria tauna to monoto lia kalompe' kehi-ra.</s>
      <s id="b.1TI.5.25.2">Pai' ria wo'o to uma incana hi doo kehi-ra to lompe', aga na'inca oa' Pue' kehi-ra to lompe' toe.</s>
     </seg>
    </div>
    <div type="chapter" id="b.1TI.6">
     <seg type="verse" id="b.1TI.6.1">
      <s id="b.1TI.6.1.1">Ane ompi' -ompi' hampepangalaa' -ta to tuwu' batua, tudui' -ra bona mpobila' pai' mpengkorui maradika-ra hi butu nyala-na, bona neo' mpai' ria tauna to mporuge' hanga' Alata'ala ba mporuge' tudui' -ta.</s>
     </seg>
     <seg type="verse" id="b.1TI.6.2">
      <s id="b.1TI.6.2.1">Ane rapa' -na maradika-ra to Kristen wo'o-i-hawo, neo' ra'uli' hewa toi: "Uma mingki' kutuku' hawa' -na, apa' hingka ompi' -ku moto-i-hawo hi rala Pue'."</s>
      <s id="b.1TI.6.2.2">Agina kaloo-lompea' lau-di pongkamu-ra bago maradika-ra, apa' maradika to rapobago-ki toe, ompi' hampepangalaa' -ra to rapoka'ahi'.</s>
     </seg>
     <seg type="verse" id="b.1TI.6.3">
      <s id="b.1TI.6.3.1">Ria moto-ra hantongo' to mpokeni tudui' to mosisala hante tudui' -ta.</s>
      <s id="b.1TI.6.3.2">Uma rapangalai' tudui' to makono to ngkai Pue' -ta, Pue' Yesus Kristus.</s>
      <s id="b.1TI.6.3.3">Uma rapangalai' lolita to mpotudui' -ta mengkoru hi Pue' Ala.</s>
     </seg>
     <seg type="verse" id="b.1TI.6.4">
      <s id="b.1TI.6.4.1">Tauna to hewa toe, mengkakapante-pante-ra-wadi, uma ra'incai napa-napa.</s>
      <s id="b.1TI.6.4.2">Konoa-ra, ntora momehono' pai' mpali' pome'anua lolita-wadi.</s>
      <s id="b.1TI.6.4.3">Ngkai tudui' -ra toe, pai' alaa-na wori' tauna mohingi', motuda', metuntui', merai',</s>
     </seg>
     <seg type="verse" id="b.1TI.6.5">
      <s id="b.1TI.6.5.1">pai' momepodaa'.</s>
      <s id="b.1TI.6.5.2">Pekiri tauna toera uma-pi katonoa, uma ra'incai tudui' to makono.</s>
      <s id="b.1TI.6.5.3">Ra'uli' -rana, ma'ala-ra mporata rasi' ngkai po'agama-ra.</s>
     </seg>
     <seg type="verse" id="b.1TI.6.6">
      <s id="b.1TI.6.6.1">Makono moto-di, po'agama-ta mpokeni rasi' bohe, asala rodo-mi nono-ta hante napa to ria hi kita'.</s>
     </seg>
     <seg type="verse" id="b.1TI.6.7">
      <s id="b.1TI.6.7.1">Apa' uma ria hanyalaa to takeni tumai hi rala dunia'.</s>
      <s id="b.1TI.6.7.2">Pai' uma wo'o mpai' ria hanyalaa to takeni mpalai.</s>
     </seg>
     <seg type="verse" id="b.1TI.6.8">
      <s id="b.1TI.6.8.1">Jadi', ane ria-damo pongkoni' pai' pohea-ta, hono' -mi-hawo.</s>
     </seg>
     <seg type="verse" id="b.1TI.6.9">
      <s id="b.1TI.6.9.1">Aga tauna to doko' mo'ua', mojoli-ra rasori mpobabehi jeko', wori' kahinaa to mpohilu' -ra.</s>
      <s id="b.1TI.6.9.2">Kahinaa-ra toe uma ria kalaua-na, mpokeni silaka lau-wadi.</s>
      <s id="b.1TI.6.9.3">Ka'omea-na, manusia' to doko' mo'ua', monawu' hi rala jeko', alaa-na silaka-ramo.</s>
     </seg>
     <seg type="verse" id="b.1TI.6.10">
      <s id="b.1TI.6.10.1">Apa' ngkai kampokahina-ta doi mehupa' wori' nyala kehi to dada'a.</s>
      <s id="b.1TI.6.10.2">Ria mpu'u tauna to sese' mpali' doi, alaa-na meleli' -ramo ngkai pepangala' -ra, pai' wori' kasusaa' mporumpa' -ra.</s>
     </seg>
     <seg type="verse" id="b.1TI.6.11">
      <s id="b.1TI.6.11.1">Aga iko Timotius, batua Alata'ala-moko-kona.</s>
      <s id="b.1TI.6.11.2">Pokalaa tuwu' -nu ngkai hawe'ea kehi to hewa toe we'i lou.</s>
      <s id="b.1TI.6.11.3">Huduwukui mpotuku' po'ingku to monoa'.</s>
      <s id="b.1TI.6.11.4">Mengkoru hi Alata'ala.</s>
      <s id="b.1TI.6.11.5">Perohoi pepangala' -nu hi Kristus pai' ahi' -nu hi doo.</s>
      <s id="b.1TI.6.11.6">Tari hi rala kasusaa', mo'alusu' kehi hi doo.</s>
     </seg>
     <seg type="verse" id="b.1TI.6.12">
      <s id="b.1TI.6.12.1">Neo' nubahakai mpotuku' ohea pepangala' -ta, perohoi ngkakamu katuwua' to lompe' duu' kahae-hae-na.</s>
      <s id="b.1TI.6.12.2">Apa' toe-mi patuju-na Alata'ala mpokio' -ko jadi' bagia-na, bona mporata-ko katuwua' to lompe' toe.</s>
      <s id="b.1TI.6.12.3">Nakio' -ko jadi' bagia-na, pai' hi nyanyoa wori' tauna mpolia' nu'uli' -mi kanupangala' -na Pue' Yesus.</s>
     </seg>
     <seg type="verse" id="b.1TI.6.13">
      <s id="b.1TI.6.13.1">Jadi', toi-mi paresa' -ku hi iko Timotius.</s>
      <s id="b.1TI.6.13.2">Kuparesai' -ko hi nyanyoa Alata'ala to mpowai' katuwua' hi butu nyala-na, pai' hi nyanyoa Kristus Yesus to mpo'uli' posabi' to makono hi nyanyoa Pontius Pilatus.</s>
     </seg>
     <seg type="verse" id="b.1TI.6.14">
      <s id="b.1TI.6.14.1">Kuparesai' -ko mpotuku' hawe'ea hawa' toe hante uma ria ruke-na ba kasalaia' -na, duu' hi karata-na nculii' Pue' -ta Yesus Kristus mpai'.</s>
     </seg>
     <seg type="verse" id="b.1TI.6.15">
      <s id="b.1TI.6.15.1">Eo karata-na Pue' -ta, Alata'ala moto to mpakatantu ntuku' konoa-na moto.</s>
      <s id="b.1TI.6.15.2">Hadudua-na Hi'a-wadi to mokuasa, to natao ra'une', Magau' ngkai hawe'ea magau', Pue' ngkai hawe'ea pue'.</s>
     </seg>
     <seg type="verse" id="b.1TI.6.16">
      <s id="b.1TI.6.16.1">Hadudua-na Hi'a-wadi to uma ria kamatea-na.</s>
      <s id="b.1TI.6.16.2">Mo'oha' -i hi rala hini to uma mowo pehini-na.</s>
      <s id="b.1TI.6.16.3">Uma haduaa to ma'ala mpomohui' -i ba mpohilo-i, apa' uma-i kahiloa.</s>
      <s id="b.1TI.6.16.4">Muntu' Hi'a-wadi to natao rabila' pai' to natao moparenta duu' kahae-hae-na.</s>
      <s id="b.1TI.6.16.5">Amin!</s>
      <s id="b.1TI.6.16.6">Wae mpu'u-hana!</s>
     </seg>
     <seg type="verse" id="b.1TI.6.17">
      <s id="b.1TI.6.17.1">Ane tauna to mo'ua' hi rala dunia' toi, tudui' -ra bona neo' molangko nono-ra pai' neo' ncarumaka rewa dunia', apa' rewa dunia' uma ria katoroa' -na.</s>
      <s id="b.1TI.6.17.2">Agina ncarumaka-ra Alata'ala to mpowai' -ta hawe'ea rasi' hante uma ria huka' -na bona tapokagoe'.</s>
     </seg>
     <seg type="verse" id="b.1TI.6.18">
      <s id="b.1TI.6.18.1">Paresai' -ra bona mpobabehi oa' gau' to lompe', mpotulungi doo, jole' mewai', pai' lompe' nono-ra.</s>
     </seg>
     <seg type="verse" id="b.1TI.6.19">
      <s id="b.1TI.6.19.1">Apa' ane lompe' po'ingku-ra hewa toe, ma'ala-mi ta'uli': mporumpu-ra rewa to lompe' hi rala suruga, to ma'ala rasarumaka hi eo mpeno-na, pai' mporata-ra katuwua' to lompe' mpu'u.</s>
     </seg>
     <seg type="verse" id="b.1TI.6.20">
      <s id="b.1TI.6.20.1">Timotius, Alata'ala mposarumaka-ko mpokeni tudui' to makono.</s>
      <s id="b.1TI.6.20.2">Jadi', jaga lompe' tudui' toe, bona neo' mpai' hema to mpobalii'.</s>
      <s id="b.1TI.6.20.3">Neo' nupo'ema' -ra to mpokeni lolita to uma ria tuju-na pai' to uma mpokeni-ta mengkoru hi Pue' Ala.</s>
      <s id="b.1TI.6.20.4">Neo' nupo'ema' -ra to mpokeni tudui' to mosisala hante tudui' to makono.</s>
      <s id="b.1TI.6.20.5">Ra'uli' -rana, ria inca-ra, ntaa' uma-di makono-e.</s>
     </seg>
     <seg type="verse" id="b.1TI.6.21">
      <s id="b.1TI.6.21.1">Ra'uli' ria inca-ra, hiaa' ngkai petuku' -ra hi inca-ra toe, meleli' lau-ramo ngkai pepangala' -ra hi Yesus.</s>
      <s id="b.1TI.6.21.2">Pue' mpogane' -koi omea.</s>
      <s id="b.1TI.6.21.3">Hudu rei-mi.</s>
     </seg>
    </div>
   </div>
   <div type="book" id="b.2TI">
    <div type="chapter" id="b.2TI.1">
     <seg type="verse" id="b.2TI.1.2">
      <s id="b.2TI.1.2.1">Sura toi ngkai aku' Paulus, kupakatu tilou hi iko Timotius, ana' -ku to kupe'ahi'.</s>
      <s id="b.2TI.1.2.2">Ntuku' konoa Alata'ala na'ongko' -ama jadi' suro Kristus Yesus, bona mpoparata kareba pojanci Alata'ala.</s>
      <s id="b.2TI.1.2.3">Pojanci Alata'ala toe: kamporata-ta katuwua' to lompe' duu' kahae-hae-na, ngkai posidaia' -ta hante Kristus Yesus.</s>
      <s id="b.2TI.1.2.4">Wori' tabe: mekakae-a hi Alata'ala Tuama-ta pai' hi Kristus Yesus Pue' -ta, kuperapi' bona nagane' -ko ngkai kabula rala-na, napopohiloi-ko ahi' -na, pai' nawai' -ko kalompea' tuwu'.</s>
     </seg>
     <seg type="verse" id="b.2TI.1.3">
      <s id="b.2TI.1.3.1">Lomo' -na, aku' mpo'uli' tarima kasi hi Alata'ala to kupue' hante karoli' nono-ku, hewa pepue' -ra ntu'a-ku owi.</s>
      <s id="b.2TI.1.3.2">Mpo'uli' tarima kasi oa' -a hi Alata'ala sabana iko Timotius, pai' uma-a putu mpokiwoi-ko hi rala posampaya-ku, lompe' hi eo-na lompe' hi bengi-na.</s>
     </seg>
     <seg type="verse" id="b.2TI.1.4">
      <s id="b.2TI.1.4.1">Kupolio oa' kamo'ili ue mata-nu geo'.</s>
      <s id="b.2TI.1.4.2">Pai' lentora-ama doko' mpohilo-ko, bona hono' kagoea' -ku.</s>
     </seg>
     <seg type="verse" id="b.2TI.1.5">
      <s id="b.2TI.1.5.1">Motarima kasi mpu'u-a hi Alata'ala, apa' kukiwoi moto pepangala' -nu hi Pue' Yesus hante nono-nu mpu'u.</s>
      <s id="b.2TI.1.5.2">Lomo' -na to mepangala' hi Yesus, ntu'a-nu Lois pai' tina-nu Eunike.</s>
      <s id="b.2TI.1.5.3">Pai' iko wo'o Timotius, kuparasaya pepangala' -nu bate hewa pepangala' -ra tina-nu pai' ntu'a-nu.</s>
     </seg>
     <seg type="verse" id="b.2TI.1.6">
      <s id="b.2TI.1.6.1">Jadi', Timotius!</s>
      <s id="b.2TI.1.6.2">Toe pai' kupopokiwoii-ko bona nu'apui moto nono-nu, bona neo' -ko lente mpobago bago to nakolai' -koko Alata'ala, nto'u-na kujama woo' -nu mpo'ongko' -ko jadi' pangkeni agama.</s>
     </seg>
     <seg type="verse" id="b.2TI.1.7">
      <s id="b.2TI.1.7.1">Neo' -ko me'eka' mpobago bago-nu toe, apa' ane ria ka'ekaa' hi rala nono-ta, ka'ekaa' toe bela-i to ngkai Alata'ala.</s>
      <s id="b.2TI.1.7.2">Apa' Alata'ala mpowai' -ta Inoha' Tomoroli', pai' Inoha' Tomoroli' toei mpowai' -ta karohoa mpokamu bago-ta, mpoka'ahi' doo, pai' mpengkatarii konoa-ta moto.</s>
     </seg>
     <seg type="verse" id="b.2TI.1.8">
      <s id="b.2TI.1.8.1">Toe pai' kuparesai' -ko, bona neo' -ko me'ea' jadi' sabi' Pue' -ta, pai' neo' wo'o-ko me'ea' mpangaku' ka'aku' -na doo-nu apa' ratarungku' -a-kuna.</s>
      <s id="b.2TI.1.8.2">Apa' pai' -a ratarungku' toi-e, sabana pobago-ku mpokeni Kareba Pue'.</s>
      <s id="b.2TI.1.8.3">Jadi' iko wo'o Timotius, kana mosadia wo'o-ko-kowo mpokolo kaparia sabana pobago-nu mpokeni Kareba Lompe'.</s>
      <s id="b.2TI.1.8.4">Alata'ala moto to mpowai' -ko karohoa mpokolo kaparia toe.</s>
     </seg>
     <seg type="verse" id="b.2TI.1.9">
      <s id="b.2TI.1.9.1">Nahore-tamo ngkai huku' jeko' -ta pai' nakio' -ta jadi' bagia-na to moroli'.</s>
      <s id="b.2TI.1.9.2">Nahore pai' nakio' -ta toe, uma sabana po'ingku-ta to lompe'.</s>
      <s id="b.2TI.1.9.3">Nababehi toe, muntu' ngkai kabula rala-na, pai' ntuku' patuju-na moto-hawo.</s>
      <s id="b.2TI.1.9.4">Apa' kako'ia-na dunia' rapajadi', ria ami' -mi patuju-na Alata'ala mpowai' -ta kalompea' ngkai kabula rala-na sabana posidaia' -ta hante Kristus Yesus.</s>
     </seg>
     <seg type="verse" id="b.2TI.1.10">
      <s id="b.2TI.1.10.1">Pai' hewa toe lau, napadupa' mpu'u-mi patuju-na toe, apa' rata-imi Yesus Kristus jadi' Magau' Tompohore-ta ngkai huku' jeko' -ta.</s>
      <s id="b.2TI.1.10.2">Yesus mpodagi kamatea-- batua-na: nau' mate-ta mpai', napotuwu' nculii' moto-ta hi eo mpeno pai' nawai' -ta katuwua' to uma ria kahudua-na, ane mepangala' -ta hi Kareba Lompe'.</s>
     </seg>
     <seg type="verse" id="b.2TI.1.11">
      <s id="b.2TI.1.11.1">Toe pai' na'ongko' -ama Alata'ala jadi' suro Pue' Yesus, bona aku' mpoparata Kareba Lompe' toi hi tauna to bela-ra to Yahudi, pai' mpotudui' -ra bona mepangala' -ra hi Yesus.</s>
     </seg>
     <seg type="verse" id="b.2TI.1.12">
      <s id="b.2TI.1.12.1">Jadi', ngkai pobago-ku mpokeni Kareba Lompe' toe-e, pai' alaa-ku mporata kaparia duu' -na ratarungku' -ama tohe'i-e.</s>
      <s id="b.2TI.1.12.2">Aga nau' wae, uma-a me'ea'.</s>
      <s id="b.2TI.1.12.3">Apa' ku'inca kahema-na to kupangala', pai' kusarumaka Hi'a-damo to mpewili' -a, pai' bate monoto hi rala nono-ku kamobaraka' -na mpewili' -a duu' rata hi Eo Kiama.</s>
     </seg>
     <seg type="verse" id="b.2TI.1.13">
      <s id="b.2TI.1.13.1">Timotius!</s>
      <s id="b.2TI.1.13.2">Kiwoi tudui' to nu'epe ngkai aku'.</s>
      <s id="b.2TI.1.13.3">Tudui' toe-mi to makono, pai' tudui' toe-mi to kana nupotonco oa'.</s>
      <s id="b.2TI.1.13.4">Neo' nubahakai mepangala' hi Kristus Yesus pai' mpoka'ahi' doo ngkai posidaia' -nu hante Kristus Yesus.</s>
     </seg>
     <seg type="verse" id="b.2TI.1.14">
      <s id="b.2TI.1.14.1">Alata'ala mposarumaka-ta mpokeni tudui' to makono.</s>
      <s id="b.2TI.1.14.2">Jadi', hante petulungi-na Inoha' Tomoroli' to mo'oha' hi rala nono-ta, jaga lompe' tudui' toe, neo' nupelele' ba hema-hema mpohala'tara.</s>
     </seg>
     <seg type="verse" id="b.2TI.1.15">
      <s id="b.2TI.1.15.1">Nu'inca moto, ngkai hawe'ea to Kristen hi propinsi Asia, neo' uma-pi haduaa to tono' hi aku'.</s>
      <s id="b.2TI.1.15.2">Bangku' hira' Figelus pai' Hermogenes, rapalahii-ama-kuna.</s>
     </seg>
     <seg type="verse" id="b.2TI.1.18">
      <s id="b.2TI.1.18.1">Aga ane Onesiforus-hana, wori' ngkani-i mpotanta'u-a.</s>
      <s id="b.2TI.1.18.2">Apa' nau' ratarungku' -a, uma-i me'ea' mpokinomo-a.</s>
      <s id="b.2TI.1.18.3">Karata-na hi Roma rei, nahuduwukui mpopali' -a, duu' napohirua' -maka.</s>
      <s id="b.2TI.1.18.4">Pai' nu'inca moto kawori' petulungia-na hi aku' wengi bula-ku hi Efesus.</s>
      <s id="b.2TI.1.18.5">Mekakae-a hi Pue', kuperapi' bona nagane' hawe'ea ompi' -na Onesiforus, pai' bona napopohiloi ahi' -na hi Onesiforus hi Eo Kiama.</s>
     </seg>
    </div>
    <div type="chapter" id="b.2TI.2">
     <seg type="verse" id="b.2TI.2.1">
      <s id="b.2TI.2.1.1">Jadi', Timotius ana' -ku!</s>
      <s id="b.2TI.2.1.2">Pakaroho mpu'u nono-nu hante karohoa to tarata ngkai Kristus Yesus ngkai kabula rala-na Alata'ala.</s>
     </seg>
     <seg type="verse" id="b.2TI.2.2">
      <s id="b.2TI.2.2.1">Nu'epe moto wengi hawe'ea tudui' -ku, pai' wori' wo'o tauna to mposabii' pai' mpo'epe tudui' -ku toe.</s>
      <s id="b.2TI.2.2.2">Jadi', tudui' toe kana nuparata wo'o-raka tauna to ma'ala rasarumaka pai' to nginca mpotudui' tau ntani' -na.</s>
     </seg>
     <seg type="verse" id="b.2TI.2.3">
      <s id="b.2TI.2.3.1">Jadi', Timotius, kana sadia wo'o-ko-kowo mpokolo kaparia hangkaa-ngkania hante aku', hewa tantara Kristus Yesus to lompe'.</s>
     </seg>
     <seg type="verse" id="b.2TI.2.4">
      <s id="b.2TI.2.4.1">Apa' ane tantara to lompe' -hana, bate tari-i mpokolo kaparia, pai' uma-i sese' mpo'urusi urusia-na moto, apa' doko' -i mpakagoe' nono tadulako-na.</s>
     </seg>
     <seg type="verse" id="b.2TI.2.5">
      <s id="b.2TI.2.5.1">Wae wo'o, tauna to mpobago bago Pue' ma'ala rarapai' -ki tauna to motanta' mokeno.</s>
      <s id="b.2TI.2.5.2">Kana natuku' atura-atura po'orea', apa' ane uma natuku', uma-i mpai' mporata parasee.</s>
     </seg>
     <seg type="verse" id="b.2TI.2.6">
      <s id="b.2TI.2.6.1">Pai' tauna to mpobago bago Pue' ma'ala rarapai' -ki topolia'.</s>
      <s id="b.2TI.2.6.2">Ane mobago ntomo-i, masipato' lia ane hi'a to lomo' -na mpokoni' wua' polia' -na.</s>
     </seg>
     <seg type="verse" id="b.2TI.2.7">
      <s id="b.2TI.2.7.1">Poinono paresa' -ku toi, Pue' moto mponotohi nono-nu bona nupaha omea.</s>
     </seg>
     <seg type="verse" id="b.2TI.2.8">
      <s id="b.2TI.2.8.1">Kolo-mi kaparia, pai' kiwoi Yesus Kristus, to tuwu' nculii' ngkai kamatea, Magau' Topetolo' muli Magau' Daud.</s>
      <s id="b.2TI.2.8.2">Toe-mi ihi' -na Kareba Lompe' to kukeni-e.</s>
     </seg>
     <seg type="verse" id="b.2TI.2.9">
      <s id="b.2TI.2.9.1">Ngkai kampokeni-ku Kareba Lompe' toe-mi, pai' alaa-ku ngkolo kaparia, duu' -na oi-ama rahilu' hi rala tarungku' hewa tauna to dada'a.</s>
      <s id="b.2TI.2.9.2">Aga Lolita Alata'ala uma-hana tehilu'.</s>
     </seg>
     <seg type="verse" id="b.2TI.2.10">
      <s id="b.2TI.2.10.1">Toe pai' ku'agi-mi mpengkatarii hawe'ea toi-e.</s>
      <s id="b.2TI.2.10.2">Nau' -a rabalinai', kupalele oa' Lolita Alata'ala, bona tauna to napelihi-mi mpo'epe pai' mpopangala', duu' -na mporata-ra kalompea' pai' katuwua' to ncola duu' kahae-hae-na ngkai posidaia' -ra hante Kristus Yesus.</s>
     </seg>
     <seg type="verse" id="b.2TI.2.11">
      <s id="b.2TI.2.11.1">Kolo-mi kaparia, apa' makono mpu'u lolita to mpo'uli': Ane ntoa' mate-ta-damo dohe-na, bate tuwu' wo'o-ta mpai' dohe-na.</s>
     </seg>
     <seg type="verse" id="b.2TI.2.12">
      <s id="b.2TI.2.12.1">Ane mosabara-ta mpokolo kaparia, moparenta wo'o-ta-tawo mpai' dohe-na.</s>
      <s id="b.2TI.2.12.2">Aga ane tasapu-di petuku' -ta hi Hi'a, nasapu wo'o-ta-tawo mpai' kakita' -na topetuku' -na.</s>
     </seg>
     <seg type="verse" id="b.2TI.2.13">
      <s id="b.2TI.2.13.1">Nau' molaka' pepangala' -ta hi Hi'a, uma molaka' pepewili' -na hi kita'.</s>
      <s id="b.2TI.2.13.2">Apa' uma-i bisa mo'ungkere' ngkai lolita-na.</s>
     </seg>
     <seg type="verse" id="b.2TI.2.14">
      <s id="b.2TI.2.14.1">Timotius!</s>
      <s id="b.2TI.2.14.2">Popokiwoii-ra hawe'ea to ku'uli' tohe'i.</s>
      <s id="b.2TI.2.14.3">Paresai' -ra hi rala hanga' Pue' Ala bona neo' -ra momehono' mpomehonoi' ada agama.</s>
      <s id="b.2TI.2.14.4">Apa' pomehonoa' to hewa toe uma ria kalaua-na hi rala katuwu' -ta, mpokero lau-wadi pepangala' -ra to mpo'epe.</s>
     </seg>
     <seg type="verse" id="b.2TI.2.15">
      <s id="b.2TI.2.15.1">Aga iko Timotius, parata tudui' to makono hante kanoa' -noa' -na.</s>
      <s id="b.2TI.2.15.2">Huduwukui mpokamu bago-nu toe, bona ane rata-ko mpai' hi nyanyoa Alata'ala, uma-ko me'ea'.</s>
      <s id="b.2TI.2.15.3">Na'uli' -koko mpai': "Iko-mi topobago-ku to lompe'!"</s>
     </seg>
     <seg type="verse" id="b.2TI.2.16">
      <s id="b.2TI.2.16.1">Neo' nudohei-ra tauna to mpokeni lolita to uma mo'ihi.</s>
      <s id="b.2TI.2.16.2">Apa' tudui' -ra toe uma mpokeni tauna mpakaroli' katuwu' -ra.</s>
      <s id="b.2TI.2.16.3">Tudui' -ra toe mpokeni tauna kamolaa-laaa lau-di ngkai Alata'ala.</s>
     </seg>
     <seg type="verse" id="b.2TI.2.17">
      <s id="b.2TI.2.17.1">Tudui' to hewa toe melelei hewa haki' pai' mpakada'a katuwu' wori' tauna.</s>
      <s id="b.2TI.2.17.2">Himeneus pai' Filetus, hira' roduaa toe-mi to mpokeni tudui' to dada'a hewa toe.</s>
     </seg>
     <seg type="verse" id="b.2TI.2.18">
      <s id="b.2TI.2.18.1">Meleli' -ra ngkai tudui' to makono, ra'uli' -rana timpaliu-mi pemataa hawe'ea tauna to mate.</s>
      <s id="b.2TI.2.18.2">Tudui' -ra to uma makono toe mpaka'ingu' lau-mi ba hangkuja dua tauna, alaa-na mere' -mi pepangala' -ra.</s>
     </seg>
     <seg type="verse" id="b.2TI.2.19">
      <s id="b.2TI.2.19.1">Aga nau' wae, Lolita Alata'ala bate makono pai' ma'ala raparasaya.</s>
      <s id="b.2TI.2.19.2">Lolita Alata'ala hewa parawatu to uma molengo.</s>
      <s id="b.2TI.2.19.3">Hi rala Lolita Alata'ala te'uki' hewa toi: Na'inca Pue' kahema-ra to napobagia," Hema-hema to mpo'uli' Kayesus-na Pue' -ra, kana mpobahakai gau' -ra to dada'a."</s>
     </seg>
     <seg type="verse" id="b.2TI.2.20">
      <s id="b.2TI.2.20.1">Hi rala tomi to bohe, wori' nyala rewa hi poruhea.</s>
      <s id="b.2TI.2.20.2">Ria rewa to lompe', hewa rapa' -na to rababehi ngkai bulawa pai' salaka'.</s>
      <s id="b.2TI.2.20.3">Ria wo'o to rababehi ngkai kaju ba tana' pulu' -wadi.</s>
      <s id="b.2TI.2.20.4">To lompe', rahenta ane ria torata to rabila'.</s>
      <s id="b.2TI.2.20.5">To uma lompe' rahi, rahenta eo-eo-na.</s>
     </seg>
     <seg type="verse" id="b.2TI.2.21">
      <s id="b.2TI.2.21.1">Jadi', ane tabahakai kehi-ta to dada'a, kita' jadi' hewa rewa to lompe', to rahenta mpobila' torata.</s>
      <s id="b.2TI.2.21.2">Batua-na, kita' jadi' topobago to moroli' pai' to ria kalaua-na hi Pue' -ta, pai' sadia-ta mpobago butu nyala pobago to lompe'.</s>
     </seg>
     <seg type="verse" id="b.2TI.2.22">
      <s id="b.2TI.2.22.1">Toe pai' kuparesai' -ko Timotius, neo' nutuku' kahinaa nono to biasa hi tauna to mongura.</s>
      <s id="b.2TI.2.22.2">Huduwukui mpotuku' gau' to napokono Pue', perohoi pepangala' -nu hi Pue' pai' ahi' -nu hi doo.</s>
      <s id="b.2TI.2.22.3">Tuwu' hintuwu' hante hawe'ea tauna to mekakae hi Pue' ngkai karoli' nono-ra.</s>
     </seg>
     <seg type="verse" id="b.2TI.2.23">
      <s id="b.2TI.2.23.1">Ria tauna to ntora mpomehonoi' tudui' to uma ria kalaua-na, tapi' ko'ia monoto nono-ra mpo'inca tudui' to makono.</s>
      <s id="b.2TI.2.23.2">Neo' nudohei-ra hi rala pomehonoa' -ra toe, apa' nu'inca moto, lolita-ra toe mpobabehi posisalaa lau-wadi, alaa-na uma-pi hintuwu' tauna.</s>
     </seg>
     <seg type="verse" id="b.2TI.2.24">
      <s id="b.2TI.2.24.1">Pai' uma-hawo natao ane kita' to jadi' batua-na Pue' uma hintuwu' hante doo-ta.</s>
      <s id="b.2TI.2.24.2">Kana tapoka'olu po'ingku-ta hi hawe'ea tauna, pante metudui', pai' mosabara.</s>
     </seg>
     <seg type="verse" id="b.2TI.2.26">
      <s id="b.2TI.2.26.1">Tauna to me'ewa kana tapaka'olu mpotanee' -ra, meka' ba lue' Pue' mpalogai-ra medea ngkai pe'ewa-ra duu' -na monoto-mi nono-ra pai' ra'inca tudui' to makono, alaa-na tebahaka-ra ngkai kuasa Magau' Anudaa' to mpewuku-ra mpotuku' konoa-na.</s>
     </seg>
    </div>
    <div type="chapter" id="b.2TI.3">
     <seg type="verse" id="b.2TI.3.1">
      <s id="b.2TI.3.1.1">Bona nu'inca, hi eo-eo to tumai, susa' katuwu' -ta hi dunia' toi, apa' dada'a lia gau' manusia'.</s>
     </seg>
     <seg type="verse" id="b.2TI.3.2">
      <s id="b.2TI.3.2.1">Apa' wori' mpai' tauna to mpoka'ahi' woto-ra moto-wadi, doko' jadi' topo'ua', mpope'une', molangko nono, pai' mporuge' doo-ra.</s>
      <s id="b.2TI.3.2.2">Uma-ra mengkoru hi totu'a-ra, uma ra'incai motarima kasi, uma-ra mposaile' Alata'ala,</s>
     </seg>
     <seg type="verse" id="b.2TI.3.3">
      <s id="b.2TI.3.3.1">uma-ra ma'ahi', pai' uma-ra dota hintuwu'.</s>
      <s id="b.2TI.3.3.2">Ntora mpotuntui' doo-ra-wadi, uma-ra mpokuasai kahinaa woto-ra moto, seke-ra, pai' -ra mpokahuku' to lompe'.</s>
     </seg>
     <seg type="verse" id="b.2TI.3.4">
      <s id="b.2TI.3.4.1">Mpopanawu' doo-ra, mekahia' -ra pai' rika' pekiri-ra, mpopeliu kapantea-ra.</s>
      <s id="b.2TI.3.4.2">Uma-ra mpotuku' konoa Alata'ala, mpotuku' kagoea' -ra-wadi.</s>
     </seg>
     <seg type="verse" id="b.2TI.3.5">
      <s id="b.2TI.3.5.1">Ane gau' to rahilo doo, mpotuku' moto-ra ada agama hewa tauna to mengkoru hi Alata'ala.</s>
      <s id="b.2TI.3.5.2">Tapi' kuasa Alata'ala to ma'ala mpobalii' nono-ra, rasapuaka lau-wadi-rana.</s>
      <s id="b.2TI.3.5.3">Neo' nuposigalo-raka tauna to hewa toe gau' -ra.</s>
     </seg>
     <seg type="verse" id="b.2TI.3.6">
      <s id="b.2TI.3.6.1">Ria-ra hantongo' to mpokeni tudui' -ra to uma makono hi tomi doo, pai' -ra mpobagiu tobine to lente pepangala' -ra bona tobine toera mpopangala' tudui' -ra.</s>
      <s id="b.2TI.3.6.2">Tobine toera, wori' lia jeko' -ra, pai' wori' nyala kahinaa nono-ra to mpokuasai-ra.</s>
     </seg>
     <seg type="verse" id="b.2TI.3.7">
      <s id="b.2TI.3.7.1">Doko' mpo'epe tudui' ncuu-ra, aga uma oa' monoto nono-ra mpo'inca tudui' to makono.</s>
     </seg>
     <seg type="verse" id="b.2TI.3.8">
      <s id="b.2TI.3.8.1">Guru to boa' toera, bengku' pekiri-ra pai' boa' pepangala' -ra, alaa-na Alata'ala mpotulaka-ra.</s>
      <s id="b.2TI.3.8.2">Mpo'ewa-ra tudui' to makono, hewa Yanes pai' Yambres mpo'ewa nabi Musa owi.</s>
     </seg>
     <seg type="verse" id="b.2TI.3.9">
      <s id="b.2TI.3.9.1">Yanes pai' Yambres toera, topobago-na Firaun to mpo'ewa nabi Musa hante pake' -ra.</s>
      <s id="b.2TI.3.9.2">Aga uma-ra hompe mpo'ewa baraka' Pue' Ala to ria hi nabi Musa.</s>
      <s id="b.2TI.3.9.3">Wae wo'o mpai' to jadi' hi guru to boa' tempo toi.</s>
      <s id="b.2TI.3.9.4">Uma-ra mpai' hompe mpo'ewa tudui' to makono, apa' kawojoa-ra bate incana mpai' hi hawe'ea tauna.</s>
     </seg>
     <seg type="verse" id="b.2TI.3.10">
      <s id="b.2TI.3.10.1">Aga iko Timotius, apa' mahae-moko mpo'ema' -a, nu'inca lia-mi tudui' -ku pai' kehi-ku pai' patuju tuwu' -ku.</s>
      <s id="b.2TI.3.10.2">Nuhilo moto-mi pepangala' -ku, kamosabara-ku pai' ahi' -ku, pai' kantaha-ku hi rala kasusaa'.</s>
     </seg>
     <seg type="verse" id="b.2TI.3.11">
      <s id="b.2TI.3.11.1">Nuhilo moto kakupengkatarii-na pebalinai' pai' kasusaa' to mporumpa' -a hi ngata Antiokhia, hi Ikonium pai' hi Listra.</s>
      <s id="b.2TI.3.11.2">Uma mowo pebalinai' toe!</s>
      <s id="b.2TI.3.11.3">Aga Pue' mpobahaka-a ngkai hawe'ea toe lau.</s>
     </seg>
     <seg type="verse" id="b.2TI.3.12">
      <s id="b.2TI.3.12.1">Bate toe-midi!</s>
      <s id="b.2TI.3.12.2">Hawe'ea tauna to mpotuku' Kristus Yesus pai' to doko' mengkoru hi Alata'ala bate rabalinai'.</s>
     </seg>
     <seg type="verse" id="b.2TI.3.13">
      <s id="b.2TI.3.13.1">Tapi' tauna to dada'a pai' topebagiu, tampai lau-mi kadada'a kehi-ra.</s>
      <s id="b.2TI.3.13.2">Mpobagiu-ra doo hante tudui' -ra to boa', ntaa' hante hira' wo'o-midi-rawo to tebagiu-e.</s>
     </seg>
     <seg type="verse" id="b.2TI.3.14">
      <s id="b.2TI.3.14.1">Aga iko Timotius, kana tida-ko ngkakamu tudui' to oti-mi ratudui' -koko pai' to nupangala' mpu'u-mi.</s>
      <s id="b.2TI.3.14.2">Nu'inca kamakono-na tudui' toe, apa' nu'inca kahema-ra to mpotudui' -ko.</s>
     </seg>
     <seg type="verse" id="b.2TI.3.15">
      <s id="b.2TI.3.15.1">Ngkai kakedia' -nu nu'inca-mi ihi' Buku Tomoroli'.</s>
      <s id="b.2TI.3.15.2">Buku Tomoroli' toe to ma'ala mponotohi nono-ta duu' -na mepangala' -ta hi Kristus Yesus pai' -ta tehore ngkai huku' jeko' -ta.</s>
     </seg>
     <seg type="verse" id="b.2TI.3.16">
      <s id="b.2TI.3.16.1">Hawe'ea to te'uki' hi rala Buku Tomoroli', ra'uki' hante noto ngkai Alata'ala, pai' ria kalaua-na hi kita'.</s>
      <s id="b.2TI.3.16.2">Hante Buku Tomoroli' kita' ma'ala mpoparata tudui' to makono, mpo'ewa tudui' to sala', mpokolompehii kehi to dada'a, pai' mpotudui' tauna bona monoa' po'ingku-ra.</s>
     </seg>
     <seg type="verse" id="b.2TI.3.17">
      <s id="b.2TI.3.17.1">Hante Buku Tomoroli', kita' to jadi' topobago Alata'ala rarewai hono', apa' Buku Tomoroli' toe tahenta mpobago butu nyala pobago to lompe'.</s>
     </seg>
    </div>
    <div type="chapter" id="b.2TI.4">
     <seg type="verse" id="b.2TI.4.1">
      <s id="b.2TI.4.1.1">Timotius!</s>
      <s id="b.2TI.4.1.2">Paresa' -ku toi ku'uli' ngkai nono-ku mpu'u.</s>
      <s id="b.2TI.4.1.3">Rata mpai' tempo-na Pue' Yesus rata nculii' jadi' Magau' hi dunia' toi, pai' -i mpohurai kara-kara hawe'ea tauna, lompe' to tuwu' -pidi, lompe' to mate-ramo.</s>
      <s id="b.2TI.4.1.4">Toe pai' hi rala hanga' Alata'ala pai' Kristus Yesus kuparesai' -ko:</s>
     </seg>
     <seg type="verse" id="b.2TI.4.2">
      <s id="b.2TI.4.2.1">Parata-mi Lolita Alata'ala.</s>
      <s id="b.2TI.4.2.2">Kana sadia-ko mpoparata Lolita-na hi tempo to lompe' ba hi tempo to dada'a.</s>
      <s id="b.2TI.4.2.3">Ewa-ra to mpokeni tudui' to sala', tagi-ra to dada'a po'ingku-ra, apui nono-ra bona lompe' po'ingku-ra.</s>
      <s id="b.2TI.4.2.4">Mosabara ncuu-ko mpotudui' -ra.</s>
     </seg>
     <seg type="verse" id="b.2TI.4.3">
      <s id="b.2TI.4.3.1">Apa' rata mpai' tempo-na, uma-rapa dota mpe'epei tudui' to makono.</s>
      <s id="b.2TI.4.3.2">Mpopali' -ra wori' guru to mpotudui' -ra lolita to mpakagoe' nono-ra, bona ma'ala-ra mpotuku' kahinaa nono-ra moto.</s>
     </seg>
     <seg type="verse" id="b.2TI.4.4">
      <s id="b.2TI.4.4.1">Mengkawongo-ra ane mpo'epe-ra tudui' to makono, pai' rata'a tilinga-ra ane mpo'epe-ra tudui' to ratamangko-wadi.</s>
     </seg>
     <seg type="verse" id="b.2TI.4.5">
      <s id="b.2TI.4.5.1">Toe pai' kuparesai' -ko Timotius: pakanoto nono-nu bona sadia-ko nau' napa-napa-mi to jadi', ntaha-ko mpokolo kaparia, mobago-ko mpopalele Kareba Lompe' hi tauna to ko'ia mpo'epei, posipolea hawe'ea pobago to nawai' -koko Pue'.</s>
     </seg>
     <seg type="verse" id="b.2TI.4.6">
      <s id="b.2TI.4.6.1">Kuwai' -ko paresa' -ku toi, apa' ku'inca uma-apa mahae hi dunia' toi, neo' rata-mi ioa' -ku.</s>
      <s id="b.2TI.4.6.2">Pai' ane rapatehi-apa mpai', kutonu katuwu' -ku toi hi Alata'ala, hewa pepue' -ku hi Hi'a.</s>
     </seg>
     <seg type="verse" id="b.2TI.4.7">
      <s id="b.2TI.4.7.1">Kutuku' lompe' -mi ohea to napakatantu-ka Pue'.</s>
      <s id="b.2TI.4.7.2">Kuposipolea-mi pobago-ku.</s>
      <s id="b.2TI.4.7.3">Uma mogego' pepangala' -ku duu' hi ka'omea-na.</s>
     </seg>
     <seg type="verse" id="b.2TI.4.8">
      <s id="b.2TI.4.8.1">Jadi' hewa toe lau, rodo-mi parasee pedagia-ku hi suruga, apa' kutuku' -mi konoa Pue'.</s>
      <s id="b.2TI.4.8.2">Nawai' -a parasee toe hi Eo Kiama, nto'u napohurai kara-kara hawe'ea tauna hante kanoa' -noa' -na.</s>
      <s id="b.2TI.4.8.3">Pai' uma muntu' aku' -wadi to mporata parasee toe-e.</s>
      <s id="b.2TI.4.8.4">Nawai' wo'o-ra hawe'ea tauna to mpoka'ahi' -i pai' to mpopea karata-na nculii'.</s>
     </seg>
     <seg type="verse" id="b.2TI.4.9">
      <s id="b.2TI.4.9.1">Timotius, kuperapi' bona sohi' -ko tumai mpencuai' -a.</s>
     </seg>
     <seg type="verse" id="b.2TI.4.10">
      <s id="b.2TI.4.10.1">Apa' neo' uma-pi hema to mpo'emai' -a hi rei.</s>
      <s id="b.2TI.4.10.2">Demas, napalahii-ama-kuna, apa' mpokahina-i katuwu' -na hi dunia' toi.</s>
      <s id="b.2TI.4.10.3">Hilou-i hi Tesalonika.</s>
      <s id="b.2TI.4.10.4">Ane Kreskes, hilou-i hi Galatia.</s>
      <s id="b.2TI.4.10.5">Titus hilou hi Dalmatia.</s>
     </seg>
     <seg type="verse" id="b.2TI.4.11">
      <s id="b.2TI.4.11.1">Muntu' Lukas-damo to hi rehe'i dohe-ku.</s>
      <s id="b.2TI.4.11.2">Ane tumai-ko mpai', taraliu-ka-kuwo Markus nupo'ema' -i tumai dohe-nu, apa' ma'ala-i mpongawa' -a hi rala bago-ku.</s>
     </seg>
     <seg type="verse" id="b.2TI.4.12">
      <s id="b.2TI.4.12.1">Tikhikus kuhubui tilou hi Efesus.</s>
     </seg>
     <seg type="verse" id="b.2TI.4.13">
      <s id="b.2TI.4.13.1">Kuperapi' wo'o bona nukeni-ka-kuwo baju lengi' -ku, to kubahaka hi ngata Troas hi tomi Karpus.</s>
      <s id="b.2TI.4.13.2">Keni wo'o buku-ku to hi retu.</s>
      <s id="b.2TI.4.13.3">To kuparaluu mpu'u, buku to rababehi ngkai kuliba.</s>
     </seg>
     <seg type="verse" id="b.2TI.4.15">
      <s id="b.2TI.4.15.1">Mo'inga' -ko hi Aleksander, topante mpobabehi rewa ngkai ngkala tetui, apa' na'ewa mpu'u-ta bona neo' ria tauna to mpopangala' tudui' -ta.</s>
      <s id="b.2TI.4.15.2">Wori' gau' -na to dada'a hi aku'.</s>
      <s id="b.2TI.4.15.3">Pue' moto mpai' mpohiwili-ki gau' -na.</s>
     </seg>
     <seg type="verse" id="b.2TI.4.16">
      <s id="b.2TI.4.16.1">Lomo' rapohurai kara-kara-ku wengi, uma-pi haduaa to tono' hi aku'.</s>
      <s id="b.2TI.4.16.2">Rapalahii omea-ama-kuna.</s>
      <s id="b.2TI.4.16.3">Mekakae-a hi Pue' bona neo' napehawai kehi-ra toe.</s>
     </seg>
     <seg type="verse" id="b.2TI.4.17">
      <s id="b.2TI.4.17.1">Aga nau' uma ria doo-ku to mpodohei-a, Pue' tida oa' mpodohei-a.</s>
      <s id="b.2TI.4.17.2">Nawai' -a karohoa mpohudu bago-ku mpopalele Kareba Lompe', bona hawe'ea tauna to bela-ra to Yahudi ma'ala mpo'epe.</s>
      <s id="b.2TI.4.17.3">Ka'omea-na, nabahaka-a ngkai pale-ra to doko' mpopatehi-a.</s>
     </seg>
     <seg type="verse" id="b.2TI.4.18">
      <s id="b.2TI.4.18.1">Wae wo'o mpai' to jadi' tempo toi.</s>
      <s id="b.2TI.4.18.2">Nau' ba rapatehi mpu'u-a mpai', Pue' bate mpobahaka-a ngkai hawe'ea to dada'a, pai' nakeni-a mesua' hi rala Kamagaua' -na hi suruga hante uma kura' napa-napa.</s>
      <s id="b.2TI.4.18.3">Tapomobohe-mi hanga' -na duu' kahae-hae-na.</s>
      <s id="b.2TI.4.18.4">Amin!</s>
     </seg>
     <seg type="verse" id="b.2TI.4.19">
      <s id="b.2TI.4.19.1">Parata-ka-kuwo tabe-ku hi Priska pai' Akwila, pai' hi ompi' -na Onesiforus.</s>
     </seg>
     <seg type="verse" id="b.2TI.4.20">
      <s id="b.2TI.4.20.1">Erastus, ria-i-pidi hi ngata Korintus.</s>
      <s id="b.2TI.4.20.2">Trofimus kupalahii hi Miletus apa' peda' -i.</s>
     </seg>
     <seg type="verse" id="b.2TI.4.21">
      <s id="b.2TI.4.21.1">Nupesahui-e' tumai kako'ia-na rata tempo lengi'!</s>
      <s id="b.2TI.4.21.2">Wori' tabe ngkai hira' Ebulus, Pudes, Linus pai' Klaudia, pai' ngkai hawe'ea ompi' hampepangalaa' to hi rehe'i.</s>
     </seg>
     <seg type="verse" id="b.2TI.4.22">
      <s id="b.2TI.4.22.1">Pue' mpodohei-ko, Timotius.</s>
      <s id="b.2TI.4.22.2">Pai' Pue' mpogane' -koi omea.</s>
      <s id="b.2TI.4.22.3">Hudu rei.</s>
     </seg>
    </div>
   </div>
   <div type="book" id="b.TIT">
    <div type="chapter" id="b.TIT.1">
     <seg type="verse" id="b.TIT.1.1">
      <s id="b.TIT.1.1.1">Sura toi ngkai aku' Paulus, batua Alata'ala pai' suro Yesus Kristus.</s>
      <s id="b.TIT.1.1.2">Na'ongko' -a jadi' suro-na, pai' nahubui-a mporohoi pepangala' tauna to napelihi-ramo Alata'ala.</s>
      <s id="b.TIT.1.1.3">Nahubui wo'o-a mpotudui' -ra tudui' to makono.</s>
      <s id="b.TIT.1.1.4">Ane tatuku' tudui' to makono toe, mengkoru-ta hi Alata'ala,</s>
     </seg>
     <seg type="verse" id="b.TIT.1.2">
      <s id="b.TIT.1.2.1">duu' -na mporata-tamo katuwua' to lompe' duu' kahae-hae-na, hewa to najanci-taka.</s>
      <s id="b.TIT.1.2.2">Apa' kako'ia-na napajadi' dunia', mojanci-i kanawai' -ta katuwua' to lompe'-- pai' Alata'ala uma-i-hana moboa'.</s>
     </seg>
     <seg type="verse" id="b.TIT.1.3">
      <s id="b.TIT.1.3.1">Jadi', hi tempo to napakatantu, napopo'incai mpu'u-tamo ohea mporata katuwua' to lompe', apa' nahubui-ramo suro-na mpopalele Lolita-na.</s>
      <s id="b.TIT.1.3.2">Pai' aku' toi-mi hadua to mpopalele Lolita-na toe, ntuku' hawa' Alata'ala, Magau' Tompohore-ta ngkai huku' jeko' -ta.</s>
     </seg>
     <seg type="verse" id="b.TIT.1.4">
      <s id="b.TIT.1.4.1">Sura toi kupakatu hi iko Titus, to kuponcawa ana' inote-ku moto-moko apa' hampepangalaa' -tamo.</s>
      <s id="b.TIT.1.4.2">Wori' tabe: mekakae-a hi Alata'ala to Tuama pai' hi Kristus Yesus Magau' Tompohore-ta ngkai huku' jeko' -ta, kuperapi' bona nagane' -ko ngkai kabula rala-na pai' nawai' -ko kalompea' tuwu'.</s>
     </seg>
     <seg type="verse" id="b.TIT.1.5">
      <s id="b.TIT.1.5.1">Patuju-ku mpohubui-ko tida hi Kreta, bona iko-damo mpo'atoro' pobago-ta to ko'ia oti.</s>
      <s id="b.TIT.1.5.2">Jadi', hewa to oti-mi kuhawai' -koko, mpo'ongko' -ra pangkeni-pangkeni agama hi butu-butu ngata hi retu.</s>
     </seg>
     <seg type="verse" id="b.TIT.1.6">
      <s id="b.TIT.1.6.1">Ane tauna to jadi' pangkeni agama, kana tauna to uma kasalaia' gau' -ra, to motobinei hadua-wadi, ana' -ra kana mepangala' wo'o hi Kristus, pai' bela-ra ana' to rakahangai' to sapa pai' to mekahia'.</s>
     </seg>
     <seg type="verse" id="b.TIT.1.7">
      <s id="b.TIT.1.7.1">Apa' tauna to jadi' pangkeni hi rala agama-ta, pahawaa' to mpo'urusi pobago Alata'ala.</s>
      <s id="b.TIT.1.7.2">Toe pai' kana to uma ria kasalaia' -ra: uma ma'ala to molangko nono ba to jolia moroe, uma ma'ala topalangu-langu ba to ntora motuda' pai' to doko' doi-wadi.</s>
     </seg>
     <seg type="verse" id="b.TIT.1.8">
      <s id="b.TIT.1.8.1">Tauna to nu'ongko' jadi' pangkeni agama, kana tauna to jole' metorata, tida mpobabehi to lompe', monoto pai' monoa' nono-ra, moroli' po'ingku-ra pai' to mpokule' mpengkatarii kahinaa nono-ra to dada'a.</s>
     </seg>
     <seg type="verse" id="b.TIT.1.9">
      <s id="b.TIT.1.9.1">Kana moroho pongkakamu-ra tudui' to tapangala', hewa to oti-mi ratudui' -taka, bona ra'inca mpotudui' tauna tudui' to makono pai' mpo'apui nono-ra, pai' ra'inca wo'o mpokamaro-ra to mposapuaka tudui' -ta.</s>
     </seg>
     <seg type="verse" id="b.TIT.1.10">
      <s id="b.TIT.1.10.1">Patuju-ku mpo'uli' -koko toe-e, apa' wori' -ramo tauna to mpo'ewa tudui' -ta, peliu-liu-nami hira' to mpotuku' ada petini' Atura Musa.</s>
      <s id="b.TIT.1.10.2">Mekahia' -ra, pai' mpobagiu doo-ra hante tudui' -ra to uma ria kalaua-na toe.</s>
     </seg>
     <seg type="verse" id="b.TIT.1.11">
      <s id="b.TIT.1.11.1">Tauna to hewa toera kana ratagi, neo' nupiliu-ra metudui'!</s>
      <s id="b.TIT.1.11.2">Apa' wori' ntomi tauna to jadi' ingu' mpo'epe tudui' -ra to uma tumotoa.</s>
      <s id="b.TIT.1.11.3">Pai' patuju-ra metudui', bona mporata gaji' -ra-wadi.</s>
      <s id="b.TIT.1.11.4">Uma-hawo lompe' kehi to hewa toe.</s>
     </seg>
     <seg type="verse" id="b.TIT.1.12">
      <s id="b.TIT.1.12.1">Ria-hana hadua nabi to Kreta owi to mpo'uli' hewa toi: "To Kreta-le, paka' to moboa', dike' to mau, jampa pai' lose."</s>
     </seg>
     <seg type="verse" id="b.TIT.1.13">
      <s id="b.TIT.1.13.1">Wae mpu'u-di!</s>
      <s id="b.TIT.1.13.2">Toe pai' kana nuparesai' mpu'u-ra to Kreta tetura ria, bona tida-ra mepangala' hi tudui' to makono.</s>
     </seg>
     <seg type="verse" id="b.TIT.1.14">
      <s id="b.TIT.1.14.1">Paresai' -ra bona neo' -pi rapangala' jarita to Yahudi to ratamangko-wadi pai' parenta-parenta to ngkai manusia' to mposapuaka tudui' to makono.</s>
     </seg>
     <seg type="verse" id="b.TIT.1.15">
      <s id="b.TIT.1.15.1">Hi tauna to moroli' nono-ra, uma ria napa-napa to rapalii'.</s>
      <s id="b.TIT.1.15.2">Aga tauna to dada'a nono-ra pai' to uma mepangala', uma ria to moroli', apa' bengku' ami' -mi pekiri-ra, pai' rapo'ihi moto-mi gau' -ra to dada'a, duu' -na uma-pi rarasai kamasala' -ra.</s>
     </seg>
     <seg type="verse" id="b.TIT.1.16">
      <s id="b.TIT.1.16.1">Ra'uli' -rana, ra'inca moto-i Alata'ala, ntaa' monoto-midi kaboa' -rae, apa' po'ingku-ra uma mpotuku' konoa-na.</s>
      <s id="b.TIT.1.16.2">Babo' lia kehi-ra hi poncilo-na.</s>
      <s id="b.TIT.1.16.3">Uma-ra dota rahawai', pai' uma rakulei' mpobabehi kehi napa-napa to lompe'.</s>
     </seg>
    </div>
    <div type="chapter" id="b.TIT.2">
     <seg type="verse" id="b.TIT.2.1">
      <s id="b.TIT.2.1.1">Aga iko Titus, kana nutudui' -ra topetuku' hi Pue' Yesus hi retu bona po'ingku-ra hintotoa hante tudui' to makono.</s>
     </seg>
     <seg type="verse" id="b.TIT.2.2">
      <s id="b.TIT.2.2.1">Totu'a-totu'a tomane kana nutudui' bona monoto nono-ra, bona ra'inca mpengkatarii kahinaa nono-ra to dada'a, pai' bona po'ingku-ra hewa totu'a to natao rabila'.</s>
      <s id="b.TIT.2.2.2">Pepangala' -ra hi Pue' Yesus kana mantata' mpu'u, ahi' -ra hi doo ngkai nono mpu'u, ntaha-ra hi rala kasusaa'.</s>
     </seg>
     <seg type="verse" id="b.TIT.2.3">
      <s id="b.TIT.2.3.1">Wae wo'o totu'a tobine, tudui' -ra bona po'ingku-ra hewa tauna to mengkoru hi Pue' Ala, neo' mpotuntui' doo, neo' tukia' nginu to melanguhi, pai' tida-ra mpotudui' doo bona mpelompehi po'ingku-ra.</s>
     </seg>
     <seg type="verse" id="b.TIT.2.4">
      <s id="b.TIT.2.4.1">Ane hewa toe kehi-ra totu'a tobine-e, ma'ala-ra mpotudui' tobine to mongura-pidi bona ra'inca wo'o-rawo mpoka'ahi' tomane-ra pai' ana' -ra,</s>
     </seg>
     <seg type="verse" id="b.TIT.2.5">
      <s id="b.TIT.2.5.1">monoto nono-ra, moroli' gau' -ra, mpewili' lompe' ana' -ra pai' tomi-ra, lompe' nono-ra, pai' mengkoru hi tomane-ra.</s>
      <s id="b.TIT.2.5.2">Ane hewa toe po'ingku-ra, uma mpai' hema to mporuge' Lolita Alata'ala.</s>
     </seg>
     <seg type="verse" id="b.TIT.2.6">
      <s id="b.TIT.2.6.1">Wae wo'o tomane-tomane to mongura, tudui' -ra bona monoto nono-ra, pai' bona ra'inca mpengkatarii butu nyala kahinaa nono-ra to dada'a.</s>
     </seg>
     <seg type="verse" id="b.TIT.2.7">
      <s id="b.TIT.2.7.1">Pai' iko-kowo Titus, kana jadi' tonco-ko hi doo.</s>
      <s id="b.TIT.2.7.2">Ane metudui' -ko, metudui' ngkai nono-nu mpu'u, pai' kana monoa' kehi-nu bona natao-ko rabila' doo.</s>
     </seg>
     <seg type="verse" id="b.TIT.2.8">
      <s id="b.TIT.2.8.1">Pololita-nu kana to makono oa' hante uma ria kasalaia' -na.</s>
      <s id="b.TIT.2.8.2">Ane hewa toe po'ingku-nu, me'ea' hulii' lau-ra mpai' tauna to uma tono' hi kita', apa' uma-hawo ria lolita to dada'a to ma'ala raruge' -taka.</s>
     </seg>
     <seg type="verse" id="b.TIT.2.9">
      <s id="b.TIT.2.9.1">Ane batua-batua, tudui' -ra bona mengkoru hi maradika-ra hi butu nyala-na, pai' -ra mpobabehi oa' konoa maradika-ra.</s>
      <s id="b.TIT.2.9.2">Neo' -ra mehono',</s>
     </seg>
     <seg type="verse" id="b.TIT.2.10">
      <s id="b.TIT.2.10.1">pai' neo' -ra mponongko' rewa maradika-ra.</s>
      <s id="b.TIT.2.10.2">Kana rapelompehi oa' kehi-ra, bona rahilo maradika-ra kama'ala-ra rasarumaka.</s>
      <s id="b.TIT.2.10.3">Apa' ane hewa toe kehi batua-batua to Kristen, hawe'ea tauna mpai' mpo'une' tudui' -ta to mpo'uli' Alata'ala Magau' Tompohore-ta ngkai huku' jeko' -ta.</s>
     </seg>
     <seg type="verse" id="b.TIT.2.11">
      <s id="b.TIT.2.11.1">Kana nutudui' -ra po'ingku to natao hewa toe, apa' Alata'ala mpobea-mi ohea hi hawe'ea manusia' bona tehore-ta ngkai huku' jeko' -ta.</s>
      <s id="b.TIT.2.11.2">Nababehi toe ngkai kabula rala-na.</s>
     </seg>
     <seg type="verse" id="b.TIT.2.12">
      <s id="b.TIT.2.12.1">Ngkai kabula rala-na toe, natudui' -ta mpobahakai kehi-ta to uma napokonoi pai' kahinaa nono-ta to tatuku' kako'ia-ta mepangala' hi Hi'a.</s>
      <s id="b.TIT.2.12.2">Natudui' -ta mpenotohi nono-ta, tapakanoa' kehi-ta, pai' -ta mengkoru hi Hi'a bula-ta tuwu' -pidi hi dunia' toi.</s>
     </seg>
     <seg type="verse" id="b.TIT.2.13">
      <s id="b.TIT.2.13.1">Apa' bula-ta tuwu' -pidi hi dunia' toi, tapopea kajadia' to uma mowo kalompe' -na pai' to tasarumaka lia.</s>
      <s id="b.TIT.2.13.2">Nto'u toe mpai', hawe'ea tauna mpohilo kabaraka' -na Alata'ala to bohe tuwu' -na pai' Magau' Tompohore-ta ngkai huku' jeko' -ta, Hi'a-mi Yesus Kristus.</s>
     </seg>
     <seg type="verse" id="b.TIT.2.14">
      <s id="b.TIT.2.14.1">Napewai' woto-na rapatehi mpotolo' jeko' -ta, nabahaka-ta ngkai hawe'ea kehi-ta to dada'a, napakaroli' -ta pai' napajadi' -ta ntodea-na pai' bagia-na, to baka' mpobabehi kehi to lompe'.</s>
     </seg>
     <seg type="verse" id="b.TIT.2.15">
      <s id="b.TIT.2.15.1">Jadi', Titus, hawe'ea toe we'i kana nutudui' -raka.</s>
      <s id="b.TIT.2.15.2">Apui nono-ra pai' paresai' -ra.</s>
      <s id="b.TIT.2.15.3">Neo' -ko me'ea', apa' ria huraa-nu mpotudui' -ra.</s>
      <s id="b.TIT.2.15.4">Neo' nupelele' ba hema-hema to uma mpangalai' -ko.</s>
     </seg>
    </div>
    <div type="chapter" id="b.TIT.3">
     <seg type="verse" id="b.TIT.3.1">
      <s id="b.TIT.3.1.1">Popokiwoii-ra to Kristen to hi retu-ra bona mengkoru-ra hi topoparenta pai' hi totu'a ngata.</s>
      <s id="b.TIT.3.1.2">Kana ratuku' hawa' topoparenta pai' sadia mpobago hawe'ea pobago to lompe'.</s>
     </seg>
     <seg type="verse" id="b.TIT.3.2">
      <s id="b.TIT.3.2.1">Neo' metuntui', neo' momehono'.</s>
      <s id="b.TIT.3.2.2">Kana rapaka'olu kehi-ra, pai' rapakadingki' oa' nono-ra hi hawe'ea tauna.</s>
     </seg>
     <seg type="verse" id="b.TIT.3.3">
      <s id="b.TIT.3.3.1">Apa' owi-e, mobengi wo'o-pidi-tawo nono-ta, uma ta'incai ohea to makono hilou hi Pue' Ala, tatiboki Atura-na.</s>
      <s id="b.TIT.3.3.2">Katuwu' -ta owi-le nakuasai kahinaa nono to dada'a pai' kagoea' dunia' to uma lompe'.</s>
      <s id="b.TIT.3.3.3">Dada'a nono-ta, mohingi' -ta hi doo, mohuku' pai' momepokahuku' -ta-wadi.</s>
     </seg>
     <seg type="verse" id="b.TIT.3.4">
      <s id="b.TIT.3.4.1">Aga nau' hewa toe kadada'a kehi-ta, Alata'ala mpoka'ahi' -ta pai' napopohiloi-tamo kalompe' nono-na hi kanahore-ta ngkai huku' jeko' -ta.</s>
     </seg>
     <seg type="verse" id="b.TIT.3.6">
      <s id="b.TIT.3.6.1">Napa pai' nahore-ta ngkai huku' jeko' -ta toe-e?</s>
      <s id="b.TIT.3.6.2">Ba nahore-ta apa' monoa' kehi-ta?</s>
      <s id="b.TIT.3.6.3">Bela-hawo.</s>
      <s id="b.TIT.3.6.4">Nahore-ta toe, muntu' ngkai kalompe' nono-na moto-hawo.</s>
      <s id="b.TIT.3.6.5">Yesus Kristus mate mpotolo' jeko' -ta jadi' Magau' Tompohore-ta, alaa-na Alata'ala mpowai' -tamo Inoha' Tomoroli', to uma mowo kabohe kuasa-na hi rala nono-ta.</s>
      <s id="b.TIT.3.6.6">Hante kuasa Inoha' Tomoroli' toe, nabohoi' -tamo ngkai jeko' -ta, nawai' -ta katuwua' to bo'u pai' nono to bo'u.</s>
     </seg>
     <seg type="verse" id="b.TIT.3.7">
      <s id="b.TIT.3.7.1">Patuju-na Alata'ala mpobabehi toe, bona ngkai kabula rala-na napomonoa' -tamo hi poncilo-na, duu' -na mporata-ta katuwua' to lompe' duu' kahae-hae-na, hewa to najanci hi hawe'ea tauna to napo'ana'.</s>
     </seg>
     <seg type="verse" id="b.TIT.3.8">
      <s id="b.TIT.3.8.1">Makono-hanale lolita toe-e we'i.</s>
      <s id="b.TIT.3.8.2">Toe pai' kuperapi' bona nupomotede' mpu'u lolita-nu mpakanoto hawe'ea tudui' toe hi ompi' -ompi' to mepangala' -mi hi Alata'ala, bona tida-ra mpobabehi gau' to lompe'.</s>
      <s id="b.TIT.3.8.3">Tudui' toe-mi to lompe', pai' to mokalaua hi manusia'.</s>
     </seg>
     <seg type="verse" id="b.TIT.3.9">
      <s id="b.TIT.3.9.1">Ria wo'o tauna to ntora momebaro pai' momehono' -wadi, mpomehonoi' atura agama Yahudi ba tutura po'ompi'.</s>
      <s id="b.TIT.3.9.2">Neo' -pi nupiliu-ra metudui'.</s>
      <s id="b.TIT.3.9.3">Pelelii' lau-mi pomehonoa' to rabehi-behi tauna to wojo tetura.</s>
      <s id="b.TIT.3.9.4">Apa' uma ria rasi' -na pai' uma ria kalaua-na.</s>
     </seg>
     <seg type="verse" id="b.TIT.3.10">
      <s id="b.TIT.3.10.1">Ane ria tauna to mpobabehi pogaaa' hi ompi' -ompi' hampepangalaa' -ta, tanee' -ra nte hangkani ba rongkani.</s>
      <s id="b.TIT.3.10.2">Ane uma oa' rabahakai, neo' -pi nupiliu-ra mpotudui' ntodea.</s>
     </seg>
     <seg type="verse" id="b.TIT.3.11">
      <s id="b.TIT.3.11.1">Apa' monoa' -mi nu'inca: tauna to hewa toe, tungkai' meleli' -ra ngkai tudui' to makono.</s>
      <s id="b.TIT.3.11.2">Mpohuku' woto-ra moto-ramo-rawo hante jeko' -ra to ratungkai' toe.</s>
     </seg>
     <seg type="verse" id="b.TIT.3.12">
      <s id="b.TIT.3.12.1">Ane rata-ipi Artemas ba Tikhikus to kusuro tilou, nupari-pari tumai mpohirua' -ka hi ngata Nikopolis, apa' patuju-ku tida hi ria-a mpai' nto'u tempo lengi'.</s>
     </seg>
     <seg type="verse" id="b.TIT.3.13">
      <s id="b.TIT.3.13.1">Ane Zenas, guru Atura Musa tetui, pai' Apolos, kuperapi' bona nipope'ongko' lompe' -ra, bona uma ria kakuraa' -ra hi pomakoa' -ra.</s>
     </seg>
     <seg type="verse" id="b.TIT.3.14">
      <s id="b.TIT.3.14.1">Ompi' -ompi' hampepangalaa' -ta kana tida oa' mpobago bago to lompe', bona mporata-ra kaparaluua eo-eo-na, nee-neo' mpai' uma ria kalaua tuwu' -ra.</s>
     </seg>
     <seg type="verse" id="b.TIT.3.15">
      <s id="b.TIT.3.15.1">Wori' tabe ngkai hawe'ea doo-ku to hi rehe'i.</s>
      <s id="b.TIT.3.15.2">Parata wo'o-kaka-kaiwo tabe-kai hi bale-bale hampepangalaa' -kai hi retu.</s>
      <s id="b.TIT.3.15.3">Pue' mpogane' -koi omea.</s>
     </seg>
    </div>
   </div>
   <div type="book" id="b.PHM">
    <div type="chapter" id="b.PHM.1">
     <seg type="verse" id="b.PHM.1.1">
      <s id="b.PHM.1.1.1">Sura toi ngkai aku' Paulus, to ratarungku' sabana pobago-ku mpopalele kareba Kristus Yesus, pai' ngkai Timotius, ompi' hampepangalaa' -ta, kipakatu hi iko Filemon, ompi' -kai to kipoka'ahi' pai' ema' hampobagoa-kai.</s>
     </seg>
     <seg type="verse" id="b.PHM.1.2">
      <s id="b.PHM.1.2.1">Kipakatu wo'o hi Apfia, tina-kai to kipoka'ahi', pai' hi Arkhipus, doo hampobagoa-kai, pai' hi hawe'ea to Kristen to moromu hi tomi-ni.</s>
     </seg>
     <seg type="verse" id="b.PHM.1.3">
      <s id="b.PHM.1.3.1">Wori' tabe: mekakae-kai hi Alata'ala Tuama-ta pai' hi Pue' Yesus Kristus, kiperapi' bona nagane' -koi ngkai kabula rala-na pai' nawai' -koi kalompea' tuwu'.</s>
     </seg>
     <seg type="verse" id="b.PHM.1.4">
      <s id="b.PHM.1.4.1">Butu ngkani posampaya-ku, kukahangai' oa' -ko ompi', pai' -a mpo'uli' tarima kasi hi Alata'ala.</s>
     </seg>
     <seg type="verse" id="b.PHM.1.5">
      <s id="b.PHM.1.5.1">Apa' ku'epe katida pepangala' -nu hi Pue' Yesus pai' kabohe ahi' -nu hi hawe'ea topetuku' -na.</s>
     </seg>
     <seg type="verse" id="b.PHM.1.6">
      <s id="b.PHM.1.6.1">Mosampaya-a bona mobale mpu'u-ta hi rala Pue' Yesus, pai' bona pobale-ta toe mpokeni-ta bona tampai pe'inca-ta mpo'inca hawe'ea rasi' to lompe' to tarata ngkai posidaia' -ta hante Kristus.</s>
     </seg>
     <seg type="verse" id="b.PHM.1.7">
      <s id="b.PHM.1.7.1">Goe' lia-ama pai' terohoi nono-ku mpo'epe beiwa kabohe ahi' -nu toe.</s>
      <s id="b.PHM.1.7.2">Hawe'ea topetuku' Alata'ala tejumpuhi nono-ra sabana iko ompi'.</s>
     </seg>
     <seg type="verse" id="b.PHM.1.8">
      <s id="b.PHM.1.8.1">Ompi' -ku Filemon!</s>
      <s id="b.PHM.1.8.2">Kakono-kono-na, ma'ala lia-a mpoparentai-ko mpobabehi to kana nubabehi, apa' ria moto kuasa to nawai' -ka Kristus,</s>
     </seg>
     <seg type="verse" id="b.PHM.1.9">
      <s id="b.PHM.1.9.1">pai' aku' Paulus, hadua totu'a pai' bula-ku ratarungku' sabana pobago-ku hi Kristus Yesus.</s>
      <s id="b.PHM.1.9.2">Aga mpokiwoi kabohe ahi' -nu tetu-e ompi', ku'uli' uma-a mpoparentai-ko.</s>
      <s id="b.PHM.1.9.3">Merapi' -a-wadi.</s>
     </seg>
     <seg type="verse" id="b.PHM.1.10">
      <s id="b.PHM.1.10.1">Ta'uli' -mi-hawo pomperapia' -kue, bona nudoa lompe' -i-hawo ana' -ku Onesimus tohe'i-e.</s>
      <s id="b.PHM.1.10.2">Kupo'ana' mpu'u-i, apa' bula-ku ratarungku' tohe'i-e, aku' to mpokeni-i mepangala' hi Pue' Yesus.</s>
      <s id="b.PHM.1.10.3">Jadi', aku' -mi to napotuama hi rala pepangala'.</s>
     </seg>
     <seg type="verse" id="b.PHM.1.11">
      <s id="b.PHM.1.11.1">Ane owi, uma-i motuju hi iko Filemon.</s>
      <s id="b.PHM.1.11.2">Aga wae lau ria-mi tuju-na, uma muntu' hi iko, hi aku' wo'o motuju-i.</s>
     </seg>
     <seg type="verse" id="b.PHM.1.12">
      <s id="b.PHM.1.12.1">Jadi' wae lau, ana' -ku to kupe'ahi' toii kuhubui tilou nculii'.</s>
     </seg>
     <seg type="verse" id="b.PHM.1.13">
      <s id="b.PHM.1.13.1">Ane nono-kule, kutaha-i-pidi hi rehe'i dohe-ku kuponcawa sampei-nu, bona hi'a-damo mpotulungi-a bula-ku ratarungku' sabana pobago-ku mpokeni Kareba Lompe'.</s>
     </seg>
     <seg type="verse" id="b.PHM.1.14">
      <s id="b.PHM.1.14.1">Aga uma-a dota mpotaha-i hi rehe'i ane ko'ia kahibaliaa-ta.</s>
      <s id="b.PHM.1.14.2">Konoa-ku bona napa to nubabehi, nubabehi ngkai nono-nu moto, uma-ko baha kupewuku.</s>
     </seg>
     <seg type="verse" id="b.PHM.1.15">
      <s id="b.PHM.1.15.1">Toe pai' kuhubui-imi tilou, ku'uli' meka' pogaa' -ni to hampai' toi-e napo'ohea Pue', bona nculii' -i hi iko duu' kahae-hae-na.</s>
     </seg>
     <seg type="verse" id="b.PHM.1.16">
      <s id="b.PHM.1.16.1">Jadi', uma-ipi nuponcawa hewa batua-nu-wadi.</s>
      <s id="b.PHM.1.16.2">Melabi ngkai toe, ompi' hampepangalaa' -nuimi to nupoka'ahi'.</s>
      <s id="b.PHM.1.16.3">Aku', kupoka'ahi' -imi, peliu-liu-nami mpai' iko.</s>
      <s id="b.PHM.1.16.4">Nupoka'ahi' -i apa' hingka manusia' -nui, pai' nupoka'ahi' -i apa' ompi' -nui hi rala Pue'.</s>
     </seg>
     <seg type="verse" id="b.PHM.1.17">
      <s id="b.PHM.1.17.1">Toe-mi ompi', lawi' aku' nuponcawa ema' hampepangalaa' -nue, kuperapi' bona nudoa-imi nculii' Onesimus hewa pompodoa-nu aku'.</s>
     </seg>
     <seg type="verse" id="b.PHM.1.18">
      <s id="b.PHM.1.18.1">Ane ba ria-mi-hawo sala' -na ba ria inta-na hi iko, aku' -damo to ngkolo-ki.</s>
     </seg>
     <seg type="verse" id="b.PHM.1.19">
      <s id="b.PHM.1.19.1">Toe pai' ku'uki' hi rehe'i hante pale-ku moto-mi: aku' Paulus mpobayari omea.</s>
      <s id="b.PHM.1.19.2">(Uma-le mingki' kupopokiwoii-ko ka'aku' -na to mpotudui' -ko mepangala' hi Pue'.</s>
      <s id="b.PHM.1.19.3">Jadi', mo'inta kehi-ko hi aku' -e.)</s>
     </seg>
     <seg type="verse" id="b.PHM.1.20">
      <s id="b.PHM.1.20.1">Toe-mi ompi', apa' mo'ompi' -tamo hi rala Pue' -e, tuku' -ka-kuwo pomperapia' -ku toi.</s>
      <s id="b.PHM.1.20.2">Doa nculii' -imi Onesimus, bona goe' nono-ku ngkai po'ompi' -ta hi rala Kristus.</s>
     </seg>
     <seg type="verse" id="b.PHM.1.21">
      <s id="b.PHM.1.21.1">Mpo'uki' -a sura tohe'i, kusarumaka nubabehi napa to kuperapi'.</s>
      <s id="b.PHM.1.21.2">Pai' kuparasaya bate melabi pobabehi-nu ngkai to kuperapi'.</s>
     </seg>
     <seg type="verse" id="b.PHM.1.22">
      <s id="b.PHM.1.22.1">Pai' wo'o, kuperapi' bona nuporodo-ka-kuwo poturua hi tomi-nu, apa' kusarumaka Pue' Alata'ala mpotompoi' posampaya-ni, bona tebahaka-a ngkai tarungku' toi, bona ma'ala-a mpencuai' -koi.</s>
     </seg>
     <seg type="verse" id="b.PHM.1.23">
      <s id="b.PHM.1.23.1">Epafras, to ria dohe-ku rala tarungku' sabana pobago-na mpopalele kareba Kristus Yesus, mpakatu wo'o-i-hawo tabe-na.</s>
     </seg>
     <seg type="verse" id="b.PHM.1.24">
      <s id="b.PHM.1.24.1">Tarima wo'o tabe-ra doo-doo hampobagoa-ku, hira' Markus, Aristarkhus, Demas pai' Lukas.</s>
     </seg>
     <seg type="verse" id="b.PHM.1.25">
      <s id="b.PHM.1.25.1">Pue' -ta Yesus Kristus mpogane' -koi omea.</s>
      <s id="b.PHM.1.25.2">Hudu rei-mi.</s>
     </seg>
    </div>
   </div>
   <div type="book" id="b.HEB">
    <div type="chapter" id="b.HEB.1">
     <seg type="verse" id="b.HEB.1.1">
      <s id="b.HEB.1.1.1">Owi, wori' ngkani Alata'ala mololita hi ntu'a-ta nte wiwi nabi-nabi, pai' wori' nyala ohea to napake' mpololitai-ra.</s>
     </seg>
     <seg type="verse" id="b.HEB.1.2">
      <s id="b.HEB.1.2.1">Aga hi tempo kamohua' Eo Kiama tohe'i, mololita-i hi kita' hante wiwi Ana' -na moto-mi.</s>
      <s id="b.HEB.1.2.2">Hi'a-mi to napopale Alata'ala mpopajadi' langi' pai' dunia'.</s>
      <s id="b.HEB.1.2.3">Pai' napakatantu ka'Ana' -na toe-imi mpai' to mpobagia hawe'ea to ria.</s>
     </seg>
     <seg type="verse" id="b.HEB.1.3">
      <s id="b.HEB.1.3.1">Hi'a-mi to mpopohiloi-ta kabohe tuwu' -na Alata'ala.</s>
      <s id="b.HEB.1.3.2">Kehi-na pai' kabaraka' -na hibalia hante kehi pai' kabaraka' -na Alata'ala.</s>
      <s id="b.HEB.1.3.3">Hi'a to mpokuasai pai' mpewili' hawe'ea to ria hante lolita-na to mobaraka'.</s>
      <s id="b.HEB.1.3.4">Ka'oti-na mpobohoi' manusia' ngkai jeko' -ra, hilou-imi mohura hi mali ngka'ana Alata'ala hi Pohuraa Kamagaua' -na hi suruga.</s>
     </seg>
     <seg type="verse" id="b.HEB.1.4">
      <s id="b.HEB.1.4.1">Mporata-i huraa to meliu kalangko-na ngkai huraa hawe'ea mala'eka, apa' hanga' to natarima ngkai Alata'ala meliu katebila' -na ngkai hanga' to rawai' -raka mala'eka.</s>
     </seg>
     <seg type="verse" id="b.HEB.1.5">
      <s id="b.HEB.1.5.1">Uma hangkania Alata'ala mpololitai nau' hadua mala'eka hewa toi: Iko-mi Ana' -ku, Eo toe lau kupo'Ana' -moko."</s>
      <s id="b.HEB.1.5.2">Aku' Napotuama, pai' Hi'a kupo'Ana'."</s>
     </seg>
     <seg type="verse" id="b.HEB.1.6">
      <s id="b.HEB.1.6.1">Pai' nto'u Alata'ala mpohubui Ana' Ulumua' -na tumai hi dunia', hewa toi lolita-na: Hawe'ea mala'eka-ku kana mponyompa Ana' -ku tohe'ei."</s>
     </seg>
     <seg type="verse" id="b.HEB.1.7">
      <s id="b.HEB.1.7.1">Ane Alata'ala mpotompo'wiwi mala'eka, hewa toi lolita-na: Alata'ala mpobabehi mala'eka-na jadi' pahawaa' -na to hewa ngolu' pai' to hewa jela' apu."</s>
     </seg>
     <seg type="verse" id="b.HEB.1.8">
      <s id="b.HEB.1.8.1">Hiaa' hi Ana' -na toei, Alata'ala mpo'uli' -ki hewa tohe'i: O Alata'ala!</s>
      <s id="b.HEB.1.8.2">Iko Magau' duu' kahae-hae-na, moparenta-ko hante kanoa' -noa' -na.</s>
     </seg>
     <seg type="verse" id="b.HEB.1.9">
      <s id="b.HEB.1.9.1">Iko mpokono kehi to monoa' pai' mpokahuku' kehi to bengku'.</s>
      <s id="b.HEB.1.9.2">Toe-mi pai' Pue' -nu Pue' Alata'ala mpobila' -ko meliu ngkai doo-doo-nu: natuai-ko hante lana tanda pebila' -na, bona mpakagoe' nono-nu."</s>
     </seg>
     <seg type="verse" id="b.HEB.1.10">
      <s id="b.HEB.1.10.1">Na'uli' wo'o Alata'ala mpo'uli' -ki Ana' -na: O Pue', Iko-mi to ngkai lomo' -na mpopajadi' dunia', pai' pale-nu moto-mi to mpajadi' langi'.</s>
     </seg>
     <seg type="verse" id="b.HEB.1.11">
      <s id="b.HEB.1.11.1">Hawe'ea toe mpai' bate mogero.</s>
      <s id="b.HEB.1.11.2">Aga Iko, uma-ko mobali'.</s>
      <s id="b.HEB.1.11.3">Langi' pai' dunia' jadi' hae hewa pohea,</s>
     </seg>
     <seg type="verse" id="b.HEB.1.12">
      <s id="b.HEB.1.12.1">nutilu' mpobaju, pai' nusampei to bo'u.</s>
      <s id="b.HEB.1.12.2">Aga Iko, uma ria kabalia' -nu, pai' tuwu' -nu uma ria kahudua-na."</s>
     </seg>
     <seg type="verse" id="b.HEB.1.13">
      <s id="b.HEB.1.13.1">Uma-i ria Alata'ala mpololitai ba hadua mala'eka hewa to napololitai-ki Ana' -na toei, hewa tohe'i moni-na: Mohura-moko hi mali ngka'ana-ku, duu' -na kupopengkoru hawe'ea bali' -nu hi Iko."</s>
     </seg>
     <seg type="verse" id="b.HEB.1.14">
      <s id="b.HEB.1.14.1">Ane hawe'ea mala'eka, pahawaa' Alata'ala-ra-wadi, to napahawa' mpotulungi tauna to mporata katuwua' to lompe' duu' kahae-hae-na.</s>
     </seg>
    </div>
    <div type="chapter" id="b.HEB.2">
     <seg type="verse" id="b.HEB.2.1">
      <s id="b.HEB.2.1.1">Jadi', apa' meliu kabohe tuwu' -na Yesus ngkai mala'eka-e, kana tapelompehi mpu'u-e' mpokakamu kareba to ta'epe-mi, nee-neo' mpai' kamolaa-laaa-ta ngkai pepangala' -ta.</s>
     </seg>
     <seg type="verse" id="b.HEB.2.2">
      <s id="b.HEB.2.2.1">Apa' Atura Pue' to raparata hante wiwi mala'eka hi ntu'a-ta owi, uma ria kabalia' -na, pai' tauna to uma mpotuku' ba mpangala' bate mporata huku' ntuku' kehi-ra.</s>
     </seg>
     <seg type="verse" id="b.HEB.2.3">
      <s id="b.HEB.2.3.1">Jadi', hangkedi' katomo-na pehuku' Alata'ala hi tauna to uma mposaile' kareba kalompea' to naparata Ana' Alata'ala hi kita'!</s>
      <s id="b.HEB.2.3.2">Apa' meliu kalompe' -na kareba toe ngkai lolita to raparata mala'eka owi.</s>
      <s id="b.HEB.2.3.3">Jadi', ane uma tasaile' kalompea' toe, bate uma-tale tebahaka ngkai huku' -e!</s>
      <s id="b.HEB.2.3.4">Pue' Yesus moto-mi to lomo' -na mpopalele kareba kalompea' toe.</s>
      <s id="b.HEB.2.3.5">Pai' tauna to mpo'epe kareba toe ngkai wiwi-na moto-mi, hira' to mpotutura-taka, alaa-na ta'inca kamakono-na.</s>
     </seg>
     <seg type="verse" id="b.HEB.2.4">
      <s id="b.HEB.2.4.1">Pai' Alata'ala mporohoi tena posabi' -ra, apa' nawai' -ra baraka' mpobabehi wori' nyala tanda mekoncehi pai' anu mobaraka', pai' ria wo'o-ra to nabagii baraka' ngkai Inoha' Tomoroli' ntuku' konoa-na moto, bona ria pakulea' -ra mpobago bago-na.</s>
     </seg>
     <seg type="verse" id="b.HEB.2.5">
      <s id="b.HEB.2.5.1">Bela mala'eka to mporata kuasa ngkai Alata'ala bona moparenta hi dunia' to bo'u mpai', hewa dunia' to talolita toi-e.</s>
     </seg>
     <seg type="verse" id="b.HEB.2.6">
      <s id="b.HEB.2.6.1">Kuasa toe mpai' nawai' Alata'ala hi manusia'.</s>
      <s id="b.HEB.2.6.2">Hi rala Buku Tomoroli' ria lolita to mpakanoto toe, moni-na hewa toi: O Pue' Ala, napa-ra-rawo manusia' pai' lue' nupenonoi-rae?</s>
      <s id="b.HEB.2.6.3">Napa-i ana' manusia' pai' -i nutapari-e?</s>
     </seg>
     <seg type="verse" id="b.HEB.2.7">
      <s id="b.HEB.2.7.1">Nupajadi' -i tepahi'ara' hangkedi' ngkai mala'eka, Nupomobohe-i pai' nuwai' -i huraa karabilaa'.</s>
     </seg>
     <seg type="verse" id="b.HEB.2.8">
      <s id="b.HEB.2.8.1">Nuwai' -i kuasa mpoparentai butu nyala-na."</s>
     </seg>
     <seg type="verse" id="b.HEB.2.9">
      <s id="b.HEB.2.9.1">Aga tahilo-imi Yesus: bula-na tuwu' hi dunia' toi, tepahi'ara' -i hangkedi' ngkai mala'eka.</s>
      <s id="b.HEB.2.9.2">Pai' tempo toi rapomobohe-imi pai' -i rawai' huraa karabilaa', apa' mporata-imi kaparia duu' -na mate.</s>
      <s id="b.HEB.2.9.3">Apa' ngkai kabula rala-na Alata'ala, nabotuhi bona Yesus rapatehi jadi' tolo' woto hawe'ea manusia'.</s>
     </seg>
     <seg type="verse" id="b.HEB.2.10">
      <s id="b.HEB.2.10.1">Alata'ala mpopajadi' butu nyala-na, pai' hawe'ea to ria mpotuku' kabotu' -na.</s>
      <s id="b.HEB.2.10.2">Patuju-na, doko' -i mpo'ongko' -ra tauna napajadi' ana' -na pai' napomobohe-ra.</s>
      <s id="b.HEB.2.10.3">Toe pai' nabotuhi bona Yesus kana mporata kaparia duu' -na mate.</s>
      <s id="b.HEB.2.10.4">Masipato' lia kabotu' -na Alata'ala toe, apa' ngkai kaparia to narata Yesus toe, Yesus jadi' Topetolo' to uma ria kakuraa' -na, to mpotate ohea to tatara bona mporata kalompea'.</s>
     </seg>
     <seg type="verse" id="b.HEB.2.11">
      <s id="b.HEB.2.11.1">Yesus mpomoroli' -ta ngkai jeko' -ta.</s>
      <s id="b.HEB.2.11.2">Hi'a to mpomoroli' pai' kita' to napomoroli', hadua lau-damo Tuama-ta.</s>
      <s id="b.HEB.2.11.3">Toe pai' uma-i me'ea' mpo'uli' kanapo'ompi' -ta.</s>
     </seg>
     <seg type="verse" id="b.HEB.2.12">
      <s id="b.HEB.2.12.1">Na'uli' Yesus mpo'uli' -ki Alata'ala hewa tohe'i: Kupomobohe hanga' -nu hi ompi' -ompi' -ku.</s>
      <s id="b.HEB.2.12.2">Hi poromua topetuku' -nu morona' -a mpo'une' -ko."</s>
     </seg>
     <seg type="verse" id="b.HEB.2.13">
      <s id="b.HEB.2.13.1">Na'uli' tena Yesus: Poncarumakaa-ku, Pue' Alata'ala-wadi."</s>
      <s id="b.HEB.2.13.2">Ohe'i-ama, hangkaa-ngkania hante ana' -ana' to nawai' -ka Alata'ala."</s>
     </seg>
     <seg type="verse" id="b.HEB.2.14">
      <s id="b.HEB.2.14.1">Tauna to nahanga' ana' toera, manusia' hante wotoloka' to kana mate.</s>
      <s id="b.HEB.2.14.2">Jadi', toe-mi pai' Yesus wo'o mewali manusia' pai' tuwu' hibalia hante manusia', bona ngkai kamate-na nagero kuasa Magau' Anudaa', to mpokeni kamatea hi manusia'.</s>
     </seg>
     <seg type="verse" id="b.HEB.2.15">
      <s id="b.HEB.2.15.1">Kamatea-na toe-mi to napo'ohea mpobahaka-ta ngkai kamatea.</s>
      <s id="b.HEB.2.15.2">Apa' ri'ulu, tuwu' hewa batua ncuu-ta, apa' mpoka'eka' -ta kamatea.</s>
     </seg>
     <seg type="verse" id="b.HEB.2.16">
      <s id="b.HEB.2.16.1">Jadi', monoto-mi ta'inca: bela mala'eka to natulungi, kita' muli Abraham-hana to natulungi.</s>
     </seg>
     <seg type="verse" id="b.HEB.2.17">
      <s id="b.HEB.2.17.1">Toe pai' Yesus kana mewali manusia' pai' jadi' hibalia hante kita' ompi' -ompi' -na hi butu nyala-na, bona Hi'a jadi' Imam Bohe to ma'ahi' pai' to tida hi kampobago-na bago to nawai' -ki Alata'ala, mpohompo' jeko' ntodea.</s>
     </seg>
     <seg type="verse" id="b.HEB.2.18">
      <s id="b.HEB.2.18.1">Yesus mporata kaparia nto'u-na rasori, toe pai' ma'ala-i mpotulungi tauna to rasori, apa' Hi'a, mporata pesori wo'o-i-hawo.</s>
     </seg>
    </div>
    <div type="chapter" id="b.HEB.3">
     <seg type="verse" id="b.HEB.3.1">
      <s id="b.HEB.3.1.1">Ompi' -ompi' to napobagia Alata'ala pai' to nakio' mesua' hi suruga!</s>
      <s id="b.HEB.3.1.2">Penoto' kahema-nai Suro Alata'ala pai' Imam Bohe to taparasaya, Hi'a-mi Yesus.</s>
     </seg>
     <seg type="verse" id="b.HEB.3.2">
      <s id="b.HEB.3.2.1">Tida-i mpokamu bago to nahubui-ki Alata'ala, hewa Musa wo'o owi tida mpokamu bago-na mpewili' tomi Alata'ala-- batua-na, mpewili' ntodea-na Alata'ala.</s>
     </seg>
     <seg type="verse" id="b.HEB.3.3">
      <s id="b.HEB.3.3.1">Penoto' -i Yesus, apa' masipato' -i mporata pebila' to meliu ngkai Musa, hewa hadua tauna to mpowangu tomi meliu karabila' -na ngkai tomi to nawangu.</s>
     </seg>
     <seg type="verse" id="b.HEB.3.4">
      <s id="b.HEB.3.4.1">Butu tomi, bate ria-hawo to mpobabehi.</s>
      <s id="b.HEB.3.4.2">Aga to mpobabehi butu nyala-na, Alata'ala.</s>
     </seg>
     <seg type="verse" id="b.HEB.3.5">
      <s id="b.HEB.3.5.1">Musa tida mpokamu bago-na mpewili' ntodea Alata'ala, hewa hadua topobago to tida mpokamu bago-na hi rala tomi pue' -na.</s>
      <s id="b.HEB.3.5.2">Pai' napa to nababehi Musa toe mpowalatu kalompea' to napopehuwu Alata'ala ngkabokoa'.</s>
     </seg>
     <seg type="verse" id="b.HEB.3.6">
      <s id="b.HEB.3.6.1">Hiaa' Kristus, bela-i muntu' topobago-wadi, Ana' Alata'ala mpu'u-i-hana, to tida mpokamu bago-na jadi' Pangkeni to mpohawai' hawe'ea ihi' tomi Alata'ala.</s>
      <s id="b.HEB.3.6.2">Ihi' tomi Alata'ala toe, kita' toi-mi lau ompi', asala tida oa' nono-ta mposarumaka Yesus-wadi, pai' neo' -ta morara'.</s>
     </seg>
     <seg type="verse" id="b.HEB.3.7">
      <s id="b.HEB.3.7.1">Jadi', ompi' -ompi', pe'epei paresa' Inoha' Tomoroli' to te'uki' hi rala Buku Tomoroli' owi.</s>
      <s id="b.HEB.3.7.2">Na'uli' hewa toi: Eo toe lau, ane ni'epe-damo libu' Alata'ala-e,</s>
     </seg>
     <seg type="verse" id="b.HEB.3.8">
      <s id="b.HEB.3.8.1">neo' nipakatu'a nono-ni hewa ntu'a-ni owi, to nakeni nabi Musa malai ngkai tana' Mesir.</s>
      <s id="b.HEB.3.8.2">Ntu'a-ni owi mposapuaka Alata'ala pai' rasori-i hi papada to wao' raponciloi-ki kamosabara-na.</s>
     </seg>
     <seg type="verse" id="b.HEB.3.9">
      <s id="b.HEB.3.9.1">Na'uli' Alata'ala: `Ntu'a-ni mposori-a pai' mpemai-mai roe-ku, hiaa' bo rahilo hante mata-ra moto-mi napa to kubabehi-raka rala-na opo' mpulu' mpae.</s>
     </seg>
     <seg type="verse" id="b.HEB.3.10">
      <s id="b.HEB.3.10.1">Toe pai' gigi nono-ku hi tauna toera, apa' mekahia' oa' -ra, oja' -ra mpotuku' konoa-ku.</s>
     </seg>
     <seg type="verse" id="b.HEB.3.11">
      <s id="b.HEB.3.11.1">Moroe-a, pai' alaa-ku mosumpa, ku'uli': uma mpu'u-ra mpai' ma'ala mesua' hi rala ngata to ke kuwai' -raka, pai' uma-ra mporatai pento'oa dohe-ku.'"</s>
     </seg>
     <seg type="verse" id="b.HEB.3.12">
      <s id="b.HEB.3.12.1">Ompi' -ompi', pelompehi-koie', nee-neo' mpai' ria-koi to hewa toe kadada'a nono-ni, neo' mpai' ria-koi to uma mepangala' alaa-na nitilingkurihi-mi Alata'ala to Tuwu'!</s>
     </seg>
     <seg type="verse" id="b.HEB.3.13">
      <s id="b.HEB.3.13.1">Agina momerohoi ngkanono-koi butu-butu eo-na, bona neo' mpai' ria-koi to nabagiu jeko' duu' -na motu'a-mi nono-ni.</s>
      <s id="b.HEB.3.13.2">Momerohoi ngkanono-koi bula-ni tuwu' -pidi hi tempo to rahanga' "eo toe lau,"-- batua-na, bula-na ria-pidi loga-ni.</s>
     </seg>
     <seg type="verse" id="b.HEB.3.14">
      <s id="b.HEB.3.14.1">Apa' kita' tohe'i, mporata-tamo bagia hi rala Kristus, asala napa to taparasaya ngkai lomo' -na takakamu ncuu hante nono to uma morara' duu' hi ka'omea-na.</s>
     </seg>
     <seg type="verse" id="b.HEB.3.15">
      <s id="b.HEB.3.15.1">Momerohoi ngkanono-koi butu-butu eo-na, hewa to te'uki' hi rala ayat to tabasa we'i to mpo'uli': Eo toe lau, ane ni'epe-damo libu' Alata'ala-e, neo' nipakatu'a nono-ni, hewa ntu'a-ni owi to mesapuaka."</s>
     </seg>
     <seg type="verse" id="b.HEB.3.16">
      <s id="b.HEB.3.16.1">Apa' ane to Yahudi to napakeni nabi Musa malai ngkai tana' Mesir owi, ra'epe moto-mi libu' Alata'ala, tapi' ka'omea-na rasapuaka.</s>
     </seg>
     <seg type="verse" id="b.HEB.3.17">
      <s id="b.HEB.3.17.1">Toe pai' nakaroe-ra rala-na opo' mpulu' mpae.</s>
      <s id="b.HEB.3.17.2">Mate omea-ramo hi rala papada to wao' sabana jeko' -ra.</s>
     </seg>
     <seg type="verse" id="b.HEB.3.18">
      <s id="b.HEB.3.18.1">To Yahudi toe-ramole to natoa' Alata'ala hante sumpa-na to mpo'uli': "Uma mpu'u-ra ma'ala mporata pento'oa dohe-ku."</s>
      <s id="b.HEB.3.18.2">Uma-ra napiliu mporata pento'oa-na toe, apa' uma-ra mengkoru hi Hi'a.</s>
     </seg>
     <seg type="verse" id="b.HEB.3.19">
      <s id="b.HEB.3.19.1">Jadi', monoto-mi ta'inca ka'uma-ra rapiliu mesua' pai' mporata pento'oa dohe Alata'ala apa' uma-ra mepangala'.</s>
     </seg>
    </div>
    <div type="chapter" id="b.HEB.4">
     <seg type="verse" id="b.HEB.4.1">
      <s id="b.HEB.4.1.1">Jadi', apa' lawi' ria-pidi janci Alata'ala to mpalogai-ta mporata pento'oa dohe-nae, toe pai' kana mo'inga' mpu'u-ta, nee-neo' mpai' ria nte hadua ngkai laintongo' -ta to hiloa-na uma-i mporatai.</s>
     </seg>
     <seg type="verse" id="b.HEB.4.2">
      <s id="b.HEB.4.2.1">Apa' kita' toi, raparata wo'o-mitaka-tawo kareba lompe', hewa to Yahudi owi.</s>
      <s id="b.HEB.4.2.2">Aga kareba lompe' toe uma mpokeni rasi' hi hira', apa' ra'epe mara-wadi-rana, uma rapangalai'.</s>
     </seg>
     <seg type="verse" id="b.HEB.4.3">
      <s id="b.HEB.4.3.1">Muntu' kita' to mepangala' -wadi to mporata pento'oa dohe Alata'ala toe-e.</s>
      <s id="b.HEB.4.3.2">Ane tauna to uma mepangala', uma-ra mporatai, ntuku' Lolita Alata'ala we'i to mpo'uli': Moroe-a, pai' alaa-ku mosumpa, ku'uli': uma mpu'u-ra ma'ala mporata pento'oa dohe-ku."</s>
     </seg>
     <seg type="verse" id="b.HEB.4.4">
      <s id="b.HEB.4.4.1">Ria te'uki' hi rala Buku Tomoroli' lolita to mpokahangai' eo kapitu-na hewa toi: "Hi eo kapitu-na Alata'ala mento'o ngkai hawe'ea bago-na."</s>
     </seg>
     <seg type="verse" id="b.HEB.4.5">
      <s id="b.HEB.4.5.1">Pai' Lolita Alata'ala to ta'epe we'i mpo'uli': Uma mpu'u-ra ma'ala mporata pento'oa dohe-ku."</s>
     </seg>
     <seg type="verse" id="b.HEB.4.6">
      <s id="b.HEB.4.6.1">Hira', uma raratai pento'oa dohe Alata'ala apa' uma-ra mengkoru hi Hi'a.</s>
      <s id="b.HEB.4.6.2">Tapi' patuju-na Alata'ala, kana ria tauna to mporata pento'oa toe.</s>
     </seg>
     <seg type="verse" id="b.HEB.4.7">
      <s id="b.HEB.4.7.1">Toe pai' Alata'ala mpakatantu eo to ntani' -na wo'o, bona manusia' mporata pento'oa dohe-na.</s>
      <s id="b.HEB.4.7.2">Eo to napakatantu, eo toe-mi lau ompi', hi eo kampo'epe-ta libu' Alata'ala.</s>
      <s id="b.HEB.4.7.3">Apa' ba hangkuja atu mpae ngkabokoa' ngkai nabi Musa, Magau' Daud mpo'uki' Lolita Alata'ala to ta'epe-mi we'i to mpo'uli': Eo toe lau, ane ni'epe-damo libu' Alata'ala-e, neo' nipakatu'a nono-ni."</s>
     </seg>
     <seg type="verse" id="b.HEB.4.8">
      <s id="b.HEB.4.8.1">Owi, Yosua to mpokeni-ra to Yahudi mesua' hi tana' Kanaan.</s>
      <s id="b.HEB.4.8.2">Aga bela toe-wadi to ra'uli' pento'oa dohe Alata'ala.</s>
      <s id="b.HEB.4.8.3">Ane ke toe-wadi pento'oa dohe Alata'ala to rajanci-e, ke uma-pi ria lolita Alata'ala to mpokahangai' eo ntani' -na.</s>
     </seg>
     <seg type="verse" id="b.HEB.4.9">
      <s id="b.HEB.4.9.1">Jadi', ria-pidi loga hi ntodea-na Alata'ala mporata pento'oa dohe-na.</s>
      <s id="b.HEB.4.9.2">Pento'oa toe, hewa pento'oa-na Alata'ala hi eo kapitu-na.</s>
     </seg>
     <seg type="verse" id="b.HEB.4.10">
      <s id="b.HEB.4.10.1">Apa' ane mento'o-ta dohe Alata'ala, batua-na, tabahakai-mi ncarumaka hi pobago-ta moto, ncarumaka hi Alata'ala-ta-damo.</s>
      <s id="b.HEB.4.10.2">Ma'ala-mi ta'uli', mento'o-tamo ngkai bago-ta, hewa Alata'ala wo'o mento'o ngkai bago-na hi eo kapitu-na.</s>
     </seg>
     <seg type="verse" id="b.HEB.4.11">
      <s id="b.HEB.4.11.1">Ngkai toe-mi ompi', mai-tamo mpohuduwukui bona tarata pento'oa dohe Alata'ala toe, nee-neo' mpai' ria-ta to ngkala'ura ngkai pepangala' -ta, hewa to Yahudi owi to uma mengkoru hi Alata'ala.</s>
     </seg>
     <seg type="verse" id="b.HEB.4.12">
      <s id="b.HEB.4.12.1">Apa' Lolita Alata'ala, lolita to tuwu' pai' to mobaraka', meliu kabaka' -na ngkai piho' to baka' ntimalia.</s>
      <s id="b.HEB.4.12.2">Apa' hewa piho' metohu' duu' rata hi pome'umpua' wuku pai' uta' wuku, wae wo'o Lolita Alata'ala metohu' duu' rata hi nono pai' kao' -ta.</s>
      <s id="b.HEB.4.12.3">Lolita Alata'ala mpowile pekiri-ta pai' patuju to hi rala nono-ta.</s>
     </seg>
     <seg type="verse" id="b.HEB.4.13">
      <s id="b.HEB.4.13.1">Uma ria hanyalaa to tewuni hi poncilo-na.</s>
      <s id="b.HEB.4.13.2">Butu nyala-na lonto' pai' morawa hi Hi'a.</s>
      <s id="b.HEB.4.13.3">Hi Hi'a toe-imi mpai' kana tapangaku' kehi-ta.</s>
     </seg>
     <seg type="verse" id="b.HEB.4.14">
      <s id="b.HEB.4.14.1">Jadi', ria-taka Imam Bohe to meliu mpu'u kabohe tuwu' -na: Hi'a-mi Yesus Ana' Alata'ala.</s>
      <s id="b.HEB.4.14.2">Hilou-imi mpotara langi' pai' mesua' hi rala suruga mponyanyo Alata'ala jadi' Imam Bohe-ta to mpome'alai' -ta.</s>
      <s id="b.HEB.4.14.3">Toe pai' kana taperohoi ngkakamu pepangala' -ta, pai' neo' tabahakai mpangaku' Kayesus-na Pue' -ta.</s>
     </seg>
     <seg type="verse" id="b.HEB.4.15">
      <s id="b.HEB.4.15.1">Apa' Imam Bohe-ta tohe'i-e, bela-i imam to uma mporasai kalentea-ta.</s>
      <s id="b.HEB.4.15.2">Narasai moto, apa' rasori wo'o-imi-hawo hi butu nyala-na hewa kita', aga uma-i-hana mojeko'.</s>
     </seg>
     <seg type="verse" id="b.HEB.4.16">
      <s id="b.HEB.4.16.1">Ngkai toe-mi ompi', neo' -tapa me'eka'.</s>
      <s id="b.HEB.4.16.2">Daho' -tamo rata hi nyanyoa Alata'ala apa' Yesus-mi Imam Bohe-ta.</s>
      <s id="b.HEB.4.16.3">Mai-tamo mpomohui' Alata'ala hi Pohuraa-na to hi suruga, apa' ma'ahi' -i.</s>
      <s id="b.HEB.4.16.4">Mai-ta mpomohui' -i, bona tarasai ahi' -na, pai' -ta natulungi ngkai kabula rala-na, nto'u-na taparaluu.</s>
     </seg>
    </div>
    <div type="chapter" id="b.HEB.5">
     <seg type="verse" id="b.HEB.5.1">
      <s id="b.HEB.5.1.1">Butu dua Imam Bohe rapelihi ngkai laintongo' hingka manusia', pai' -ra ra'ongko' mpobago bago Alata'ala.</s>
      <s id="b.HEB.5.1.2">Imam Bohe, pangkeni agama to mponyanyo Alata'ala mpokeni hanga' ntodea.</s>
      <s id="b.HEB.5.1.3">Bago-ra, mposumale' porewua mpohompo' jeko' ntodea pai' mpotonu pepue' ntani' -na hi Alata'ala.</s>
     </seg>
     <seg type="verse" id="b.HEB.5.2">
      <s id="b.HEB.5.2.1">Imam Bohe, manusia' wo'o-ra-wadi-rawo, pai' bate wori' wo'o-hawo kalentea-ra.</s>
      <s id="b.HEB.5.2.2">Toe pai' ra'inca mpaka'olu kehi-ra mpewili' tauna to ko'ia monoto nono-ra pai' to ko'ia mpo'incai ohea to makono.</s>
     </seg>
     <seg type="verse" id="b.HEB.5.3">
      <s id="b.HEB.5.3.1">Jadi', apa' lente moto wo'o-ra-rawo Imam Bohe toera-e, toe pai' kana mpotonu-ra pepue' mpohompo' jeko' -ra moto.</s>
      <s id="b.HEB.5.3.2">Uma wule' pepue' ntodea to ratonu, tapi' pepue' mpohompo' jeko' -ra moto wo'o-rawo.</s>
     </seg>
     <seg type="verse" id="b.HEB.5.4">
      <s id="b.HEB.5.4.1">Pai' wo'o, uma-hawo ria tauna to mpo'ongko' moto-mi woto-na jadi' Imam Bohe.</s>
      <s id="b.HEB.5.4.2">Tauna to jadi' Imam Bohe, Alata'ala-wadi-hana to mpo'ongko' pai' mpokio' -ra hi bago tohe'e, hewa to jadi' owi hi Harun.</s>
     </seg>
     <seg type="verse" id="b.HEB.5.5">
      <s id="b.HEB.5.5.1">Wae wo'o Kristus, uma-i mpokalangko woto-na moto, uma na'ongko' moto-mi woto-na jadi' Imam Bohe.</s>
      <s id="b.HEB.5.5.2">Alata'ala-hana to mpo'ongko' -i, na'uli' -ki: Iko-mi Ana' -ku, Eo toe lau kupo'Ana' -moko."</s>
     </seg>
     <seg type="verse" id="b.HEB.5.6">
      <s id="b.HEB.5.6.1">Pai' hi ayat ntani' -na na'uli' wo'o Alata'ala: Iko-mi imam duu' kahae-hae-na, hewa pobago-na Melkisedek owi."</s>
     </seg>
     <seg type="verse" id="b.HEB.5.7">
      <s id="b.HEB.5.7.1">Nto'u-na Yesus tuwu' rala dunia' tohe'i, me'au-i geo' mekakae pai' mpohowa' pomperapia' -na hi Alata'ala.</s>
      <s id="b.HEB.5.7.2">Na'inca kamobaraka' -na Alata'ala mpobahaka-i ngkai kamatea, aga uma-i mpotuku' konoa-na moto, bate mengkoru-i hi konoa Alata'ala.</s>
      <s id="b.HEB.5.7.3">Toe pai' Alata'ala mpo'epe pomperapia' -na.</s>
     </seg>
     <seg type="verse" id="b.HEB.5.8">
      <s id="b.HEB.5.8.1">Nau' Ana' Alata'ala mpu'u-i, mporata kaparia wo'o-i-hawo, pai' -i mengkoru hi Alata'ala hewa manusia'.</s>
     </seg>
     <seg type="verse" id="b.HEB.5.9">
      <s id="b.HEB.5.9.1">Pai' ngkai pengkoru-na toe, Yesus jadi' Topetolo' to uma ria kakuraa' -na, pai' pehupaa' katuwua' to lompe' duu' kahae-hae-na hi hawe'ea tauna to mengkoru hi Hi'a.</s>
     </seg>
     <seg type="verse" id="b.HEB.5.10">
      <s id="b.HEB.5.10.1">Pai' Alata'ala mpo'ongko' -i jadi' Imam Bohe hewa Melkisedek owi.</s>
     </seg>
     <seg type="verse" id="b.HEB.5.11">
      <s id="b.HEB.5.11.1">Ompi' -ompi', kakoo-kono-na, wori' -pidile ke to kulolita-kokoie mpotompo'wiwi Yesus pai' Melkisedek toe, aga mokoro mponotohi-kokoi apa' hewa to mengkawongo-koi, uma nita'a tilinga-ni mpo'epe tudui'.</s>
     </seg>
     <seg type="verse" id="b.HEB.5.12">
      <s id="b.HEB.5.12.1">Mahae-mokoi mpotuku' Pue' Yesus.</s>
      <s id="b.HEB.5.12.2">Kakoo-kono-na tempo-namile jadi' pangkeni Lolita Pue' -koie.</s>
      <s id="b.HEB.5.12.3">Tapi' lence-na, kana mekaguru oa' -pidi-koi hi tau ntani' -na, apa' ko'ia oa' ni'incai mpu'u tudui' agama Kristen ngkai lomo' -na.</s>
      <s id="b.HEB.5.12.4">Bangku' tudui' to mojoli ko'ia nituku' lompe', peliu-nami mpai' tudui' to mokoro!</s>
      <s id="b.HEB.5.12.5">Hewa ana'lei-pidi-koi: ko'ia nikulei' mpokoni' koni' to mokara, ntii' -pidi to nikule' -na.</s>
     </seg>
     <seg type="verse" id="b.HEB.5.13">
      <s id="b.HEB.5.13.1">Tauna to ntii' -hawo-le, ana'lei-ra-pidi.</s>
      <s id="b.HEB.5.13.2">Batua-na, ko'ia monoto nono-ra mpoposisala napa to makono pai' napa to sala'.</s>
     </seg>
     <seg type="verse" id="b.HEB.5.14">
      <s id="b.HEB.5.14.1">Koni' to mokara, bagia tauna to kama-mi.</s>
      <s id="b.HEB.5.14.2">Batua-na, tauna to mpoinono pai' mpotuku' tudui' to makono, duu' -na monoto-ramo, ra'inca-mi mpoposisala kehi to lompe' pai' kehi to dada'a.</s>
     </seg>
    </div>
    <div type="chapter" id="b.HEB.6">
     <seg type="verse" id="b.HEB.6.3">
      <s id="b.HEB.6.3.1">Jadi', ompi' -ompi', agina tabahakai-mi ulu mpololita tudui' agama Kristen to lomo' -na, hewa tudui' hi tauna to lako' jadi' to Kristen, pai' mai-tamo mpololita tudui' kakaliliua-na.</s>
      <s id="b.HEB.6.3.2">Tauna to lako' jadi' to Kristen kana ratudui' bona medea ngkai gau' to uma ria kalaua-na pai' -ra mepangala' hi Alata'ala.</s>
      <s id="b.HEB.6.3.3">Ratudui' -ra bona mpopeniu' hi rala hanga' Pue' Yesus, pai' pangkeni agama mpojama woo' -ra.</s>
      <s id="b.HEB.6.3.4">Ratudui' -ra napa to jadi' hi eo mpeno: Alata'ala mpotuwu' nculii' tauna to mate, pai' nahuku' tauna to dada'a kehi-ra duu' kahae-hae-na.</s>
      <s id="b.HEB.6.3.5">Aga neo' -hawo tahulii' tudui' to lomo' -na toe.</s>
      <s id="b.HEB.6.3.6">Mai-tamo mpololita tudui' kakaliliua-na, ane napalogai-ta-pidi Alata'ala.</s>
     </seg>
     <seg type="verse" id="b.HEB.6.4">
      <s id="b.HEB.6.4.1">Apa' ane tauna to tungkai' ngkala'ura ngkai pepangala' -ra, uma-rapa ma'ala ratete' nculii' bona medea-ra ngkai jeko'.</s>
      <s id="b.HEB.6.4.2">Apa' ri'ulu, ria-ramo hi rala kabajaa-na, pai' rarasai moto-mi pegane' Alata'ala hi rala katuwu' -ra; ratarima wo'o-mi-rawo bagia ngkai Inoha' Tomoroli';</s>
     </seg>
     <seg type="verse" id="b.HEB.6.5">
      <s id="b.HEB.6.5.1">ra'inca moto kalompe' -na Lolita Alata'ala, pai' rarasai hi rala katuwu' -ra baraka' to ngkai dunia' to rata mpai'.</s>
     </seg>
     <seg type="verse" id="b.HEB.6.6">
      <s id="b.HEB.6.6.1">Hiaa' oti toe, ane tungkai' ngkala'ura-ra ngkai pepangala' -ra, uma-rapa ma'ala ratete' nculii' bona medea-ra ngkai jeko'.</s>
      <s id="b.HEB.6.6.2">Apa' ma'ala-mi ta'uli': mpoparika' nculii' lau-ramo Ana' Alata'ala, pai' raruge' -i hi mata ntodea.</s>
     </seg>
     <seg type="verse" id="b.HEB.6.7">
      <s id="b.HEB.6.7.1">Tana' to jau na'udai pai' to nakatuwui' hinu'a to ria kalaua-na hi tauna topolia', tana' toe nagane' Alata'ala.</s>
     </seg>
     <seg type="verse" id="b.HEB.6.8">
      <s id="b.HEB.6.8.1">Aga ane tana' toe nakatuwui' jono' pai' rui-wadi, uma ria kalaua-na.</s>
      <s id="b.HEB.6.8.2">Natotowi Alata'ala lau-imi mpai', pai' ka'omea-na oti rasuwe.</s>
     </seg>
     <seg type="verse" id="b.HEB.6.9">
      <s id="b.HEB.6.9.1">Aga koi' ompi' -ompi' to kipe'ahi', nau' wae-mi lolita-kai, kisarumaka uma-koi hewa tana' to natotowi Alata'ala toe we'i.</s>
      <s id="b.HEB.6.9.2">Ki'inca karia-na wua' -ni to meliu kalompe' -na, tetu-mi pepangala' -ni pai' kehi-ni to natao hi tauna to mporata kalompea' ngkai Alata'ala.</s>
     </seg>
     <seg type="verse" id="b.HEB.6.10">
      <s id="b.HEB.6.10.1">Alata'ala bate monoa' -i.</s>
      <s id="b.HEB.6.10.2">Uma nalipo' bago-ni to nipobago-ki pai' ahi' -ni mpoka'ahi' -i.</s>
      <s id="b.HEB.6.10.3">Monoto kampoka'ahi' -ni Alata'ala, apa' wori' petulungi-ni hi himpau ompi' hampepangalaa' -ni, lompe' hi tempo to timpaliu-mi, lompe' hi tempo toi.</s>
     </seg>
     <seg type="verse" id="b.HEB.6.11">
      <s id="b.HEB.6.11.1">Aga kiperapi' mpu'u ompi', bona butu dua-ni mpohuduwukui mpobabehi oa' po'ingku to hewa toe duu' hi ka'omea-na, bona nirata mpu'u mpai' napa to nisarumaka ngkai Alata'ala.</s>
     </seg>
     <seg type="verse" id="b.HEB.6.12">
      <s id="b.HEB.6.12.1">Nee-neo' mpai' ria-koi to mengkawongo.</s>
      <s id="b.HEB.6.12.2">Tuku' -mi-hana tonco tauna to mpangala' Alata'ala pai' to mosabara mpopea duu' kamporata-ra napa to najanci-raka.</s>
     </seg>
     <seg type="verse" id="b.HEB.6.14">
      <s id="b.HEB.6.14.1">Nto'u Alata'ala mpo'uli' janci-na hi Abraham, narohoi pojanci-na hante posumpa-na, na'uli': "Mpu'u-mpu'u ku'uli' kakupadupa' -na mpai' napa to kujanci-koko toi: kugane' -ko hante pegane' to bohe, pai' kupopomuli wori' -ko."</s>
      <s id="b.HEB.6.14.2">Uma ria to meliu tuwu' -na ngkai Alata'ala, toe pai' mosumpa-i mpokahangai' woto-na moto.</s>
     </seg>
     <seg type="verse" id="b.HEB.6.15">
      <s id="b.HEB.6.15.1">Abraham, tida-i mepangala' hi Alata'ala, duu' -na mporata-i to najanci-ki.</s>
     </seg>
     <seg type="verse" id="b.HEB.6.16">
      <s id="b.HEB.6.16.1">Ane rapa' -na manusia' mosumpa, biasa-na mosumpa-i ngkahangai' to meliu kabohe tuwu' -na ngkai hi'a.</s>
      <s id="b.HEB.6.16.2">Sumpa-na toe mporohoi lolita-na bona uma-pi hema to mebaro.</s>
     </seg>
     <seg type="verse" id="b.HEB.6.17">
      <s id="b.HEB.6.17.1">Wae wo'o Alata'ala: kampo'uli' -na janci-na hi Abraham pai' hi muli-na, doko' narohoi nono-ra bona ra'inca ka'uma-na mobali' kabotu' -na.</s>
      <s id="b.HEB.6.17.2">Toe pai' narohoi tena lolita pojanci-na toe hante mosumpa.</s>
     </seg>
     <seg type="verse" id="b.HEB.6.18">
      <s id="b.HEB.6.18.1">Alata'ala, uma-i boa' mpo'uli' janci-na, uma wo'o-i boa' mpohowa' sumpa-na.</s>
      <s id="b.HEB.6.18.2">Pai' lolita-na to ronyala toe uma mobali'.</s>
      <s id="b.HEB.6.18.3">Jadi', ngkai pojanci pai' posumpa-na Alata'ala toe, moroho-mi nono-ta ompi'.</s>
      <s id="b.HEB.6.18.4">Apa' kita' toi, tauna to mpopepotuwu' hi Alata'ala, tasarumaka Hi'a-damo to mpowai' -ta kalompea'.</s>
      <s id="b.HEB.6.18.5">Ngkai pojanci pai' posumpa Alata'ala toe, terohoi-mi nono-ta bona neo' tabahakai ncarumaka Alata'ala pai' mpopea napa to najanci-taka hi eo mpeno-na.</s>
     </seg>
     <seg type="verse" id="b.HEB.6.19">
      <s id="b.HEB.6.19.1">Poncarumakaa-ta toe hewa parawatu to mpakatida nono-ta bona neo' mogego' pepangala' -ta.</s>
      <s id="b.HEB.6.19.2">Hi rala Kemah Pepuea' to nawangu nabi Musa owi, ria kain porini-olo' to mpolawa' ohea manusia', bona neo' -ra mesua' hi rala Kamar to meliu tena Karoli' -na.</s>
      <s id="b.HEB.6.19.3">Tapi' kita', uma ria to mpolawa' ohea-ta mpohirua' -ki Alata'ala.</s>
     </seg>
     <seg type="verse" id="b.HEB.6.20">
      <s id="b.HEB.6.20.1">Daho' -tamo mpohirua' -ki, apa' Yesus meri'ulu-imi mesua' hi ria, mpobea-taka ohea-ta bona tatuku'.</s>
      <s id="b.HEB.6.20.2">Yesus-mi jadi' Imam Bohe-ta duu' kahae-hae-na, to hewa Melkisedek owi.</s>
     </seg>
    </div>
    <div type="chapter" id="b.HEB.7">
     <seg type="verse" id="b.HEB.7.1">
      <s id="b.HEB.7.1.1">Melkisedek toei, raja hi ngata Salem owi, pai' imam wo'o-i, to mpokamu bago mpepue' hi Alata'ala Topejadi'.</s>
      <s id="b.HEB.7.1.2">Nto'u-na Abraham nculii' ngkai panga'ea mpodagi raja-raja, Melkisedek toe-imi to tumai mpotomu-i pai' mpogane' -i.</s>
     </seg>
     <seg type="verse" id="b.HEB.7.2">
      <s id="b.HEB.7.2.1">Oti toe, Abraham mpobagi rewa to narata hi rala panga'ea, pai' -i mpowai' hampobagiahampulu' hi Melkisedek.</s>
      <s id="b.HEB.7.2.2">Hanga' Melkisedek, batua-na: "Magau' to monoa'."</s>
      <s id="b.HEB.7.2.3">Pai' wo'o, apa' magau' hi ngata Salem wo'o-i, hanga' -na to hanyala: "Magau' to mpokeni kalompea' tuwu'," apa' batua-na hanga' Salem toe, kalompea' tuwu'.</s>
     </seg>
     <seg type="verse" id="b.HEB.7.3">
      <s id="b.HEB.7.3.1">Ane tabasa tutura-na, uma rakahangai' tuama-na ba tina-na ba tauna to mpomuli-ki, uma ria to mpotutura pontepu'ua tuwu' -na ba kahudua tuwu' -na.</s>
      <s id="b.HEB.7.3.2">Ma'ala-mi ta'uli': Melkisedek toe hibalia hante Ana' Alata'ala, apa' jadi' imam ncuu-i duu' kahae-hae-na.</s>
     </seg>
     <seg type="verse" id="b.HEB.7.4">
      <s id="b.HEB.7.4.1">Jadi', hi tutura tohe'i tahilo kabohe tuwu' -na Melkisedek.</s>
      <s id="b.HEB.7.4.2">Ane Abraham, bohe moto wo'o-hawo tuwu' -na, apa' hi'a to rapotuama hawe'ea to Yahudi.</s>
      <s id="b.HEB.7.4.3">Aga nau' wae, Abraham mpobila' -i Melkisedek pai' nawai' -i hampobagiahampulu' ngkai rewa to narata hi rala panga'ea.</s>
     </seg>
     <seg type="verse" id="b.HEB.7.5">
      <s id="b.HEB.7.5.1">Ntuku' atura agama Yahudi, hawe'ea to Yahudi kana mpewai' hampobagiahampulu' ngkai pomporataa-ra hi imam-imam muli Lewi.</s>
      <s id="b.HEB.7.5.2">Nau' muli Abraham omea-ra, imam-imam mpesingarai' ada toe hi hingka ompi' -ra.</s>
     </seg>
     <seg type="verse" id="b.HEB.7.6">
      <s id="b.HEB.7.6.1">Melkisedek, bela-i muli Lewi.</s>
      <s id="b.HEB.7.6.2">Aga nau' wae, mporata moto-i hampobagiahampulu' ngkai Abraham.</s>
      <s id="b.HEB.7.6.3">Pai' wo'o, nau' Abraham mporata janci ngkai Alata'ala, bela Abraham to mpogane' Melkisedek, Melkisedek lau-di to mpogane' Abraham.</s>
     </seg>
     <seg type="verse" id="b.HEB.7.7">
      <s id="b.HEB.7.7.1">Pai' monoa' ta'inca, tauna to ragane' tepahi'ara' tuwu' -na ngkai topegane'.</s>
      <s id="b.HEB.7.7.2">Jadi', Melkisedek meliu kabohe tuwu' -na ngkai Abraham.</s>
     </seg>
     <seg type="verse" id="b.HEB.7.8">
      <s id="b.HEB.7.8.1">Wae wo'o, Melkisedek meliu kabohe tuwu' -na ngkai imam-imam muli Lewi.</s>
      <s id="b.HEB.7.8.2">Imam muli Lewi toera, mporata moto-ra hampobagiahampulu' ngkai doo-ra.</s>
      <s id="b.HEB.7.8.3">Aga imam toera, bate mate moto wo'o-ra-wadi-rawo hewa manusia' biasa.</s>
      <s id="b.HEB.7.8.4">Hiaa' Melkisedek mporata hampobagiahampulu' ngkai Abraham, pai' uma ria te'uki' hi rala Buku Tomoroli' to mpokahangai' kamate-na.</s>
      <s id="b.HEB.7.8.5">Jadi', ma'ala ta'uli', tuwu' liu-liu-i-hana.</s>
     </seg>
     <seg type="verse" id="b.HEB.7.9">
      <s id="b.HEB.7.9.1">Imam muli Lewi mporata moto-ra hampobagiahampulu' ngkai doo-ra.</s>
      <s id="b.HEB.7.9.2">Aga ma'ala-mi ta'uli': imam muli Lewi toera mpobayari hampobagiahampulu' hi Melkisedek.</s>
     </seg>
     <seg type="verse" id="b.HEB.7.10">
      <s id="b.HEB.7.10.1">Apa' Lewi toei, kumpu karolapi-na Abraham.</s>
      <s id="b.HEB.7.10.2">Nto'u Melkisedek mpotomu Abraham, Lewi ko'ia putu, hi rala woto Abraham-i-pidi.</s>
      <s id="b.HEB.7.10.3">Jadi', ane Abraham mpobayari hi Melkisedek, tantu Lewi pai' imam muli Lewi tepahi'ara' wo'o katuwu' -ra ngkai Melkisedek.</s>
     </seg>
     <seg type="verse" id="b.HEB.7.11">
      <s id="b.HEB.7.11.1">Nto'u Alata'ala mpowai' Atura-na hi to Yahudi, na'ongko' muli Lewi napajadi' -ra imam to mpohawai' ntodea mpotuku' Atura-na toe.</s>
      <s id="b.HEB.7.11.2">Tapi' pobago imam toera uma mpomoroli' manusia' hi poncilo Alata'ala.</s>
      <s id="b.HEB.7.11.3">Toe-mi pai' kana mehupa' imam to ntani' -nae.</s>
      <s id="b.HEB.7.11.4">Imam to mehupa' toei, imam to hewa Melkisedek, bela-i muli Lewi hewa Harun.</s>
     </seg>
     <seg type="verse" id="b.HEB.7.12">
      <s id="b.HEB.7.12.1">Jadi', ane imam-imam muli Lewi rasampei hante imam to ntani' -na, Atura Musa wo'o bate kana rasampei.</s>
     </seg>
     <seg type="verse" id="b.HEB.7.14">
      <s id="b.HEB.7.14.1">To ratoa' hi rehe'i, Pue' -ta.</s>
      <s id="b.HEB.7.14.2">Apa' ta'inca moto: Pue' -ta putu ngkai muli Yehuda-i, bela-i ngkai muli Lewi.</s>
      <s id="b.HEB.7.14.3">Ko'ia ria hadua ngkai posantina Yehuda to ra'ongko' jadi' imam, apa' hi rala atura imam, uma ria hangkania Musa mpokahangai' posantina-na Yehuda.</s>
     </seg>
     <seg type="verse" id="b.HEB.7.15">
      <s id="b.HEB.7.15.1">Jadi' hangkedi' kanoto-na karasampei-na Atura Musa pai' imam muli Lewi, apa' Imam Bohe-ta to lako' mehupa' toei, imam to hewa Melkisedek, bela-i ngkai muli Lewi.</s>
     </seg>
     <seg type="verse" id="b.HEB.7.16">
      <s id="b.HEB.7.16.1">Ra'ongko' -i jadi' imam, uma ntuku' atura to mpakatantu kamuli hema-nai.</s>
      <s id="b.HEB.7.16.2">Ra'ongko' -i jadi' imam apa' ngkai kabaraka' -na pai' tuwu' -na to uma ria kahudua-na.</s>
     </seg>
     <seg type="verse" id="b.HEB.7.17">
      <s id="b.HEB.7.17.1">Apa' hi rala Buku Tomoroli' te'uki' hewa toi: Iko-mi imam duu' kahae-hae-na, hewa pobago-na Melkisedek owi."</s>
     </seg>
     <seg type="verse" id="b.HEB.7.19">
      <s id="b.HEB.7.19.1">Uma-pi ria kalaua-na Atura Musa, apa' Atura toe uma-i bisa tapo'ohea mpomohui' Alata'ala-- batua-na, uma-ta jadi' monoa' hi poncilo Alata'ala hi kampotuku' -ta Atura Musa.</s>
      <s id="b.HEB.7.19.2">Toe pai' atura to ri'ulu toe rabahaka-mi pai' rasampei hante ohea to meliu kalompe' -na: Yesus mpowai' -ta poncarumakaa to meliu kalompe' -na, apa' ngkai petauntongoi' -na, ma'ala-tamo mpomohui' Alata'ala.</s>
     </seg>
     <seg type="verse" id="b.HEB.7.20">
      <s id="b.HEB.7.20.1">Meliu ngkai toe, Yesus jadi' imam hante sumpa Alata'ala.</s>
      <s id="b.HEB.7.20.2">Imam-imam to ntani' -na, uma-ra-hawo ra'ongko' jadi' imam hante sumpa.</s>
     </seg>
     <seg type="verse" id="b.HEB.7.21">
      <s id="b.HEB.7.21.1">Tapi' kara'ongko' -na Yesus jadi' imam, ria-hana sumpa Alata'ala.</s>
      <s id="b.HEB.7.21.2">Alata'ala mpo'uli' -ki hewa toi: Mosumpa-ama Aku' Pue' Ala, pai' uma kubalii' lolita-ku: Iko-mi imam duu' kahae-hae-na."</s>
     </seg>
     <seg type="verse" id="b.HEB.7.22">
      <s id="b.HEB.7.22.1">Jadi', ngkai posumpa-na Alata'ala toe, monoto-mi ta'inca: Yesus mporohoi pojanci to mpoposidai' -ta hante Alata'ala, pai' pojanci toe meliu kalompe' -na ngkai pojanci to ri'ulu, to nababehi Alata'ala hi to Yahudi.</s>
     </seg>
     <seg type="verse" id="b.HEB.7.23">
      <s id="b.HEB.7.23.1">Ria-pi hanyala: imam-imam muli Lewi wori' -ra, apa' tau biasa-ra to bate mate wo'o-ra-wadi-rawo.</s>
      <s id="b.HEB.7.23.2">Uma ria to kaliliu pobago-ra: mate hadua, nasampei wo'o-mi kahadua-na, kawae-kawae-na.</s>
     </seg>
     <seg type="verse" id="b.HEB.7.24">
      <s id="b.HEB.7.24.1">Hiaa' Yesus-hana, huraa-na uma mobali' pai' uma mentoli hi kahadua-na, apa' tuwu' liu-liu-i-hana.</s>
     </seg>
     <seg type="verse" id="b.HEB.7.25">
      <s id="b.HEB.7.25.1">Toe pai' ria kuasa-na mpobahaka-ta ngkai huku' jeko' -ta pai' mpowai' -ta kalompea' hante uma ria kakuraa' -na, ane tamohui' Alata'ala hi rala hanga' -na.</s>
      <s id="b.HEB.7.25.2">Apa' tuwu' liu-liu-i-hana, pai' tida-i mpome'alai' -ta hi nyanyoa Alata'ala.</s>
     </seg>
     <seg type="verse" id="b.HEB.7.26">
      <s id="b.HEB.7.26.1">Jadi', Yesus toe-imi Imam Bohe to mpokule' mpotulungi-ta.</s>
      <s id="b.HEB.7.26.2">Moroli' -i, uma ria sala' -na ba kakuraa' -na.</s>
      <s id="b.HEB.7.26.3">Nau' manusia' -i, uma-i-hana mojeko' hewa manusia'.</s>
      <s id="b.HEB.7.26.4">Ra'ongko' -imi hilou hi po'ohaa' to meliu kalangko-na ngkai hawe'ea to hi langi'.</s>
     </seg>
     <seg type="verse" id="b.HEB.7.27">
      <s id="b.HEB.7.27.1">Uma-i hewa imam-imam bohe to ntani' -na.</s>
      <s id="b.HEB.7.27.2">Imam toera, butu eo-na mpotonu-ra pepue', lomo' -na pepue' to mpohompo' jeko' -ra moto ulu, pai' lako' mpotonu-ra pepue' to mpohompo' jeko' ntodea.</s>
      <s id="b.HEB.7.27.3">Yesus, hangkani lau-i-wadi mpotonu pepue' -na hi Alata'ala, nto'u-na mpotonu woto-na moto bona rapatehi.</s>
      <s id="b.HEB.7.27.4">Pepue' -na toe uma-pi mingki' rahulii' tena duu' kahae-hae-na.</s>
     </seg>
     <seg type="verse" id="b.HEB.7.28">
      <s id="b.HEB.7.28.1">Tauna to jadi' Imam Bohe ntuku' Atura Musa, tauna to lente, apa' manusia' biasa-ra-rawo.</s>
      <s id="b.HEB.7.28.2">Aga ngkabokoa' ngkai Atura Musa toe, Alata'ala mpohowa' lolita posumpa-na, pai' hante lolita posumpa-na toe, mpo'ongko' Ana' -na moto-imi jadi' Imam Bohe.</s>
      <s id="b.HEB.7.28.3">Pai' Ana' -na toei jadi' Topetolo' to uma ria kakuraa' -na pai' to tida duu' kahae-hae-na.</s>
     </seg>
    </div>
    <div type="chapter" id="b.HEB.8">
     <seg type="verse" id="b.HEB.8.1">
      <s id="b.HEB.8.1.1">Toi-mi poko lolita-ku: ria-taka-tana Imam Bohe-ta to hewa toe.</s>
      <s id="b.HEB.8.1.2">Mohura-i hi mali ngka'ana Pohuraa Alata'ala hi suruga.</s>
     </seg>
     <seg type="verse" id="b.HEB.8.2">
      <s id="b.HEB.8.2.1">Mpobago-i bago karapo'Imam-Bohe-na hi rala tomi to moroli', batua-na, tomi pepuea' to hi suruga.</s>
      <s id="b.HEB.8.2.2">Tomi pepuea' toe-mi, poko tomi pepuea' to nawangu Alata'ala moto, bela tomi to nawangu manusia', hewa Kemah Pepuea' to nawangu Musa owi.</s>
     </seg>
     <seg type="verse" id="b.HEB.8.3">
      <s id="b.HEB.8.3.1">Butu dua Imam Bohe ra'ongko' bona mpotonu porewua pai' pepue' ntani' -na hi Alata'ala.</s>
      <s id="b.HEB.8.3.2">Wae wo'o Yesus Imam Bohe-ta toe, kana ria wo'o-hawo pepue' to natonu hi Alata'ala, toe-mi woto-na moto.</s>
     </seg>
     <seg type="verse" id="b.HEB.8.4">
      <s id="b.HEB.8.4.1">Ane rapa' -na hi dunia' toi-i-pidi Yesus, ke uma-i jadi' imam, apa' ria-ramo imam to mpotonu pepue' hi Alata'ala ntuku' Atura Musa.</s>
     </seg>
     <seg type="verse" id="b.HEB.8.5">
      <s id="b.HEB.8.5.1">Imam toera mobago hi rala tomi pepuea' to hi rala dunia' toi.</s>
      <s id="b.HEB.8.5.2">Tomi pepuea' toe, hewa gambara-wadi to mpowalatu napa to hi suruga.</s>
      <s id="b.HEB.8.5.3">Toe pai' kako'ia-na nabi Musa mpowangu Kemah Pepuea' owi, Alata'ala mpo'uli' -ki hewa toi: "Kiwoi-e'!</s>
      <s id="b.HEB.8.5.4">Hawe'ea toe kana nubabehi ntuku' tonco to rapopohiloi-koko hi lolo bulu'!"</s>
     </seg>
     <seg type="verse" id="b.HEB.8.6">
      <s id="b.HEB.8.6.1">Aga pobago Yesus meliu kalompe' -na ngkai pobago imam to hi dunia' toi, apa' Yesus jadi' topetauntongoi' to mpoparata Pojanci Alata'ala to meliu kalompe' -na ngkai Pojanci to ri'ulu to naparata nabi Musa, apa' napa to najanci-taka Alata'ala ngkai petauntongoi' -na Yesus meliu kalompe' -na.</s>
     </seg>
     <seg type="verse" id="b.HEB.8.7">
      <s id="b.HEB.8.7.1">Ane rapa' -na Atura Musa uma ria kakuraa' -na, ke uma-pi mingki' rapali' ohea to ntani' -na mpoposidai' manusia' hante Alata'ala.</s>
     </seg>
     <seg type="verse" id="b.HEB.8.8">
      <s id="b.HEB.8.8.1">Ntaa' narua' -di Alata'ala kasalaa' topetuku' -na, pai' na'uli' -raka hewa tohe'i: Epe-e'!</s>
      <s id="b.HEB.8.8.2">Rata mpai' tempo-na kubabehi Pojanci to bo'u hante hawe'ea to Yahudi, lompe' suku Israel lompe' suku Yehuda.</s>
     </seg>
     <seg type="verse" id="b.HEB.8.9">
      <s id="b.HEB.8.9.1">Pojanci to bo'u toe mpai', uma hewa Pojanci to kubabehi hi ntu'a-ra owi nto'u kakutete' -ra malai ngkai tana' Mesir.</s>
      <s id="b.HEB.8.9.2">Uma-ra tida mpotuku' Pojanci-ku to ri'ulu toe, alaa-na uma-pi kupewili' -ra.</s>
     </seg>
     <seg type="verse" id="b.HEB.8.10">
      <s id="b.HEB.8.10.1">Jadi', tohe'i mpai' Pojanci to kubabehi hante to Israel hi eo-eo to tumai: hawa' -ku kutu'u hi rala pekiri-ra pai' ku'uki' hi rala nono-ra.</s>
      <s id="b.HEB.8.10.2">Aku' jadi' Pue' -ra, pai' hira' jadi' ntodea-ku.</s>
     </seg>
     <seg type="verse" id="b.HEB.8.11">
      <s id="b.HEB.8.11.1">Nto'u toe mpai', uma-rapa mingki' mometudui' himpau ompi' -ra pai' doo-ra bona ra'inca-a.</s>
      <s id="b.HEB.8.11.2">Apa' hawe'ea-ra mpo'inca-ama, lompe' batua lompe' maradika.</s>
     </seg>
     <seg type="verse" id="b.HEB.8.12">
      <s id="b.HEB.8.12.1">Nto'u toe mpai', ku'ampungi moto sala' -ra, pai' tungkai' kulipo' -mi jeko' -ra."</s>
      <s id="b.HEB.8.12.2">Hewa toe-mi ponguli' Pue'.</s>
     </seg>
     <seg type="verse" id="b.HEB.8.13">
      <s id="b.HEB.8.13.1">Jadi', ompi' -ompi', hi rala Lolita Pue' toe we'i lau, Alata'ala mpotompo'wiwi Pojanci to bo'u, pai' hante lolita-na toe na'uli' Pojanci to ri'ulu kana rasampei apa' hae-mi.</s>
      <s id="b.HEB.8.13.2">Jadi', Pojanci to hae toe uma-pi rapake', bate ratadi pai' rasampei hante to bo'u-mi.</s>
     </seg>
    </div>
    <div type="chapter" id="b.HEB.9">
     <seg type="verse" id="b.HEB.9.1">
      <s id="b.HEB.9.1.1">Ane Pojanci Alata'ala to naparata Musa hi to Yahudi owi, ria ada mpepue' -ra, pai' ria wo'o tomi pepuea' -ra to rababehi manusia'.</s>
     </seg>
     <seg type="verse" id="b.HEB.9.2">
      <s id="b.HEB.9.2.1">Tomi pepuea' -ra toe, tomi to rahanga' Kemah Pepuea'.</s>
      <s id="b.HEB.9.2.2">Hi rala-na, ria romeha' kamar.</s>
      <s id="b.HEB.9.2.3">Kamar to lomo' -na rahanga' Kamar Tomoroli'.</s>
      <s id="b.HEB.9.2.4">Hi rala kamar toe, ria pontu'ua lampu, pai' ria wo'o meja' pontu'ua roti to rapopenyompa hi Alata'ala.</s>
     </seg>
     <seg type="verse" id="b.HEB.9.3">
      <s id="b.HEB.9.3.1">Hi rala kemah toe, ria hantau kain porini-olo'.</s>
      <s id="b.HEB.9.3.2">Tono' hi rala porini-olo' toe, ria kamar to rahanga' Kamar to meliu tena Karoli' -na.</s>
     </seg>
     <seg type="verse" id="b.HEB.9.4">
      <s id="b.HEB.9.4.1">Hi kamar toe, ria meja' pontunua dupa' to rababehi ngkai bulawa, pai' ria wo'o peti' to rahanga' Peti' Pojanci.</s>
      <s id="b.HEB.9.4.2">Peti' toe ralapii hobo' hante bulawa, hi mali-na pai' hi rala-na.</s>
      <s id="b.HEB.9.4.3">Hi rala-na, ria batili bulawa to ihia' pongkoni' to rahanga' manna, pai' ria wo'o lua' Harun to mohulu owi, pai' watu rompepa' to rapo'ukii' hampulu' parenta to ngkai Alata'ala.</s>
     </seg>
     <seg type="verse" id="b.HEB.9.5">
      <s id="b.HEB.9.5.1">Hi lou' peti' toe, ria romeha' lence mala'eka, to rahanga' kerub.</s>
      <s id="b.HEB.9.5.2">Pani' kerub toera mobini' mpokamoui lou' peti', apa' hi lolo lou' toe mehupa' pehini-na Alata'ala.</s>
      <s id="b.HEB.9.5.3">Lou' peti' toe rahanga' lou' pohompo' jeko'.</s>
      <s id="b.HEB.9.5.4">Aga hawe'ea toe uma-pi ulu talolita ntarurua' hi rehe'i.</s>
     </seg>
     <seg type="verse" id="b.HEB.9.6">
      <s id="b.HEB.9.6.1">Hewa toe-mi po'atoro' -na Kemah Pepuea' owi.</s>
      <s id="b.HEB.9.6.2">Ane ra'atoro' -damo omea, butu-butu eo-na imam biasa mesua' hi kamar to lomo' -na mpobago bago-ra.</s>
     </seg>
     <seg type="verse" id="b.HEB.9.7">
      <s id="b.HEB.9.7.1">Aga to ma'ala mesua' hi kamar karomeha' -na, muntu' Imam Bohe-wadi.</s>
      <s id="b.HEB.9.7.2">Mesua' -i, hangkani-wadi rala-na hampae, pai' uma-i ma'ala mesua' ane uma-i ngkeni raa'.</s>
      <s id="b.HEB.9.7.3">Raa' toe, raa' porewua to natonu hi Alata'ala bona mpohompo' sala' -na moto, pai' sala' -ra ntodea to uma-hawo ratungkai'.</s>
     </seg>
     <seg type="verse" id="b.HEB.9.8">
      <s id="b.HEB.9.8.1">Hante ada tohe'e, Inoha' Tomoroli' mpotudui' -ta hewa toi: ane da rii-ria-pidi kamar to lomo' -na, manusia' ko'ia rapiliu mesua' hi rala Kamar to meliu tena Karoli' -na bona mpomohui' Alata'ala.</s>
     </seg>
     <seg type="verse" id="b.HEB.9.9">
      <s id="b.HEB.9.9.1">Hawe'ea toe jadi' lolita rapa' to mpotudui' -ta to tuwu' tempo toi.</s>
      <s id="b.HEB.9.9.2">Batua-na: uma-ta ma'ala mpomoroli' nono-ta hi poncilo Alata'ala hi kampotonu-ta porewua pai' pepue' ntani' -na hi Hi'a.</s>
     </seg>
     <seg type="verse" id="b.HEB.9.10">
      <s id="b.HEB.9.10.1">Apa' hawe'ea ada toe, ada to mpobelahi wotoloka' -ta-wadi, hewa rapa' -na ada pai' palia hi pongkoni' pai' ponginu, pai' wori' nyala ada peniu' agama.</s>
      <s id="b.HEB.9.10.2">Alata'ala mpowai' ada toe hi topetuku' -na bona ratuku' bula-ra mpopea tempo-na nababehi pojanci to bo'u, aga hudu ree-wadi kalaua-na ada toe.</s>
     </seg>
     <seg type="verse" id="b.HEB.9.11">
      <s id="b.HEB.9.11.1">Tapi' hewa toe lau, rata-imi Kristus jadi' Imam Bohe to mpokeni kalompea' to tarata mpai' hi eo mpeno.</s>
      <s id="b.HEB.9.11.2">Mesua' -imi hi rala Kemah Pepuea' to hi suruga, to meliu-hana kalompe' -na, pai' meliu kamoroli' -na ngkai Kemah Pepuea' to nawangu Musa owi.</s>
      <s id="b.HEB.9.11.3">Apa' tomi pepuea' to napesuai' Kristus toe, bela to rababehi manusia'-- batua-na: uma ngkai dunia' toi.</s>
     </seg>
     <seg type="verse" id="b.HEB.9.12">
      <s id="b.HEB.9.12.1">Mesua' -i hi rala kemah toe, kaliliu hi rala Kamar to meliu tena Karoli' -na mponyanyo Alata'ala.</s>
      <s id="b.HEB.9.12.2">Pai' raa' to nakeni mesua', bela raa' laki kebe' ba raa' ana' japi.</s>
      <s id="b.HEB.9.12.3">Mesua' -i ngkeni raa' -na moto-mi.</s>
      <s id="b.HEB.9.12.4">Pesua' -na toe, hangkani lau-wadi, pai' uma-pi mingki' rahulii', apa' hante raa' -na to nakeni toe, natolo' -mi jeko' -ta duu' kahae-hae-na.</s>
     </seg>
     <seg type="verse" id="b.HEB.9.13">
      <s id="b.HEB.9.13.1">Ntuku' Atura Musa, ane ria tauna to masala' ntuku' atura agama, laki kebe' ba pamawa japi kana rasumale' pai' raa' -na rahiwei-raka.</s>
      <s id="b.HEB.9.13.2">Pai' hama'a ana' japi ratunu duu' -na jadi' awu, pai' awu-na rahawui' -raka.</s>
      <s id="b.HEB.9.13.3">Jadi', ane raa' pai' awu toe ma'ala rapake' mpobohoi' tauna to masala' ntuku' atura agama to mpokahangai' wotoloka' -ta-wadi,</s>
     </seg>
     <seg type="verse" id="b.HEB.9.14">
      <s id="b.HEB.9.14.1">peliu-liu-nami raa' Kristus!</s>
      <s id="b.HEB.9.14.2">Hante pekeni Inoha' Tomoroli' to tuwu' duu' kahae-hae-na, Kristus mpotonu woto-na moto-mi hi Alata'ala raponcawa pepue' to uma ria kakuraa' -na.</s>
      <s id="b.HEB.9.14.3">Raa' -na toe mpobohoi' nono-ta ngkai hawe'ea gau' to uma ria kalaua-na, bona ma'ala-tamo mepue' hi Alata'ala to Tuwu'.</s>
     </seg>
     <seg type="verse" id="b.HEB.9.15">
      <s id="b.HEB.9.15.1">Bula-na ria-pidi pojanci to lomo' -na to naparata Musa, manusia' mpotiboki Atura Pue'.</s>
      <s id="b.HEB.9.15.2">Toe pai' Kristus mate mpotolo' manusia' ngkai petibokia-ra toe, pai' -i jadi' topetauntongoi' to mpoparata Pojanci to bo'u, to mpoposidai' manusia' hante Alata'ala.</s>
      <s id="b.HEB.9.15.3">Nababehi toe bona hawe'ea tauna to nakio' Alata'ala mporata rasi' to tida duu' kahae-hae-na, hewa to najanci Alata'ala hi ana' -ana' -na.</s>
     </seg>
     <seg type="verse" id="b.HEB.9.17">
      <s id="b.HEB.9.17.1">Ane rapa' -na ria hadua totu'a to doko' mpobagi rewa-na hi ana' -ana' -na, nababehi ami' sura po'iwili to mpakanoto pobagi rewa-na.</s>
      <s id="b.HEB.9.17.2">Aga sura po'iwili toe uma ulu rapake' ane tuwu' -i-pidi.</s>
      <s id="b.HEB.9.17.3">Ane mate-ipi topo'iwili toei, lako' ma'ala-di rapake' sura po'iwili-na.</s>
      <s id="b.HEB.9.17.4">Jadi', kana ria kamatea bona sura po'iwili ma'ala rapake'.</s>
     </seg>
     <seg type="verse" id="b.HEB.9.18">
      <s id="b.HEB.9.18.1">Wae wo'o Pojanci to ri'ulu to naparata nabi Musa: bate ria to mate mporohoi Pojanci toe.</s>
      <s id="b.HEB.9.18.2">To mate toe, porewua to rasumale'.</s>
      <s id="b.HEB.9.18.3">Hewa toi tutura-na:</s>
     </seg>
     <seg type="verse" id="b.HEB.9.19">
      <s id="b.HEB.9.19.1">Ka'oti-na Musa mpoparata hawe'ea parenta to hi rala Atura Pue' hi hawe'ea to Yahudi, kana'ala' -nami raa' ana' japi pai' raa' laki kebe' pai' nagalo hante ue.</s>
      <s id="b.HEB.9.19.2">Oti toe, na'ala' wo'o kowo' hisop to ratomo' hante wulu bima to molei, nalolo' hi rala raa', pai' nahiwe hi Buku Atura Pue' pai' hi ntodea.</s>
     </seg>
     <seg type="verse" id="b.HEB.9.20">
      <s id="b.HEB.9.20.1">Bula-na Musa mpobabehi toe, na'uli': "Ohe'i-mi raa' to mporohoi Pojanci Alata'ala hi koi', bona nituku'."</s>
     </seg>
     <seg type="verse" id="b.HEB.9.21">
      <s id="b.HEB.9.21.1">Hangkani wo'o, hante ada to hibalia, Musa mpohiwe raa' hi Kemah Pepuea' pai' hi hawe'ea rewa to rapake' mepue' hi Pue' Ala.</s>
     </seg>
     <seg type="verse" id="b.HEB.9.22">
      <s id="b.HEB.9.22.1">Ma'ala-mi ta'uli' hewa toi: ntuku' Atura Musa, neo' butu nyala-na kana rabohoi' hante raa'.</s>
      <s id="b.HEB.9.22.2">Ane uma ria poraa', uma te'ampungi jeko' -ta.</s>
     </seg>
     <seg type="verse" id="b.HEB.9.23">
      <s id="b.HEB.9.23.1">Ane Kemah Pepuea' to hi dunia' toi pai' rewa to hi rala-na, hawe'ea toe mpowalatu napa to hi suruga.</s>
      <s id="b.HEB.9.23.2">Kemah to hi dunia' toi kana rabohoi' hante raa' porewua to rapopenyompa hi Alata'ala.</s>
      <s id="b.HEB.9.23.3">Tapi' ane tomi pepuea' to hi suruga-hana, kana ria pepue' to meliu kalompe' -na.</s>
     </seg>
     <seg type="verse" id="b.HEB.9.24">
      <s id="b.HEB.9.24.1">Apa' tomi pepuea' to napesuai' Kristus, bela tomi to rababehi manusia' to mpowalatu tomi pepuea' to hi suruga.</s>
      <s id="b.HEB.9.24.2">Mesua' hi suruga mpu'u-i-hana.</s>
      <s id="b.HEB.9.24.3">Tempo toi, ria-imi hi nyanyoa Alata'ala mpome'alai' -ta.</s>
     </seg>
     <seg type="verse" id="b.HEB.9.25">
      <s id="b.HEB.9.25.1">Ane Imam Bohe agama Yahudi, butu-butu mpae-nai mesua' hi rala Kamar to meliu tena Karoli' -na, mpokeni raa' porewua-- bela raa' -na moto.</s>
      <s id="b.HEB.9.25.2">Hiaa' Kristus-hana, uma-i wori' ngkani mpotonu woto-na hi Alata'ala.</s>
     </seg>
     <seg type="verse" id="b.HEB.9.26">
      <s id="b.HEB.9.26.1">Apa' ane ke hewa toe, tantu ngkai lomo' kajadi' dunia' ke wori' ngkani wo'o-i-hawo mporata kaparia duu' -na mate.</s>
      <s id="b.HEB.9.26.2">Jadi', hi tempo kamohua' Eo Kiama toi-e, mehupa' hangkani lau-i-wadi hi rala dunia' toi bona mpopori jeko' manusia' hi kampewai' -na woto-na rapatehi.</s>
     </seg>
     <seg type="verse" id="b.HEB.9.27">
      <s id="b.HEB.9.27.1">Ntuku' hawa' Alata'ala, manusia' hangkani kana mate, pai' oti toe nabotuhi kara-kara-ra.</s>
     </seg>
     <seg type="verse" id="b.HEB.9.28">
      <s id="b.HEB.9.28.1">Wae wo'o Kristus, hangkani-i-wadi mpotonu woto-na hi Alata'ala bona mpokolo jeko' ntodea.</s>
      <s id="b.HEB.9.28.2">Pai' rata mpai' tempo-na, mehupa' -i karongkani-na hi dunia' toi.</s>
      <s id="b.HEB.9.28.3">Katumai-na toe mpai', uma-pi bona mpokolo jeko'.</s>
      <s id="b.HEB.9.28.4">Tumai-i toe mpai', mpokeni kalompea' -i-damo hi tauna to mpopea karata-na.</s>
     </seg>
    </div>
    <div type="chapter" id="b.HEB.10">
     <seg type="verse" id="b.HEB.10.1">
      <s id="b.HEB.10.1.1">Atura Pue' to naparata Musa, hewa gambara-wadi.</s>
      <s id="b.HEB.10.1.2">Hi Atura toe, ko'ia ta'incai mpu'u kalompea' to tarata ngkai Kristus.</s>
      <s id="b.HEB.10.1.3">Tahilo kao' -na-wadi, bela lence-na mpu'u.</s>
      <s id="b.HEB.10.1.4">Ntuku' Atura Musa toe, butu-butu mpae-na tauna to doko' mpomohui' Alata'ala mpokeni pepue' -ra to hibalia oa' -wadi, aga uma-ra jadi' monoa' hi poncilo Alata'ala hi kampokeni-ra pepue' toe.</s>
     </seg>
     <seg type="verse" id="b.HEB.10.2">
      <s id="b.HEB.10.2.1">Ane ke rapa' -na tauna to mepue' hewa toe tebohoi' mpu'u-ramo ngkai jeko' -ra, ke rabahakai-mi mpokeni pepue' -ra, apa' ra'inca kate'ampungi-nami jeko' -ra pai' uma-pi rapoinono oa' kamojeko' -ra.</s>
     </seg>
     <seg type="verse" id="b.HEB.10.3">
      <s id="b.HEB.10.3.1">Ntaa' uma-di hewa toe-e.</s>
      <s id="b.HEB.10.3.2">Ngkai pepue' to rakeni butu-butu mpae-na toe, rakiwoi oa' kamojeko' -ra.</s>
     </seg>
     <seg type="verse" id="b.HEB.10.4">
      <s id="b.HEB.10.4.1">Apa' raa' japi pai' raa' kebe' uma-hawo mpopori jeko'.</s>
     </seg>
     <seg type="verse" id="b.HEB.10.6">
      <s id="b.HEB.10.6.1">Toe-mi pai' karata-na Kristus hi rala dunia', na'uli' mpo'uli' -ki Alata'ala hewa toi: Uma nuperapi' pepue' pai' penyompa, uma nupokonoi pepue' to ratunu ba porewua to rasumale' mpohompo' jeko'.</s>
      <s id="b.HEB.10.6.2">Aga woto-ku moto-mi nuporodo hewa pepue' to nupokono.</s>
     </seg>
     <seg type="verse" id="b.HEB.10.7">
      <s id="b.HEB.10.7.1">Toe pai' ku'uli': Oi-ama Alata'ala, tumai-ama mpobabehi konoa-nu, hewa to te'uki' ami' -mi hi rala Buku Tomoroli' to mpotompo'wiwi-a."</s>
     </seg>
     <seg type="verse" id="b.HEB.10.8">
      <s id="b.HEB.10.8.1">Lomo' -na na'uli' Kristus hewa toi: Alata'ala uma mperapi' pepue' pai' penyompa, pai' uma napokonoi pepue' to ratunu ba porewua to rasumale' mpohompo' jeko'-- hiaa' hawe'ea pepue' toe we'i lau ratonu ntuku' Atura Pue' to na'uki' Musa.</s>
     </seg>
     <seg type="verse" id="b.HEB.10.9">
      <s id="b.HEB.10.9.1">Oti toe, na'uli' wo'o-mi: "Oi-ama Alata'ala, tumai-ama mpobabehi konoa-nu."</s>
      <s id="b.HEB.10.9.2">Ada to ri'ulu uma-pi natuku', mpobabehi konoa Alata'ala-i-damo.</s>
     </seg>
     <seg type="verse" id="b.HEB.10.10">
      <s id="b.HEB.10.10.1">Yesus Kristus, nababehi mpu'u-mi konoa Alata'ala: woto-na moto-mi napopenyompa hangkani lau-wadi hi Alata'ala.</s>
      <s id="b.HEB.10.10.2">Pai' ngkai pobabehi-na toe, napomoroli' -tamo duu' kahae-hae-na.</s>
     </seg>
     <seg type="verse" id="b.HEB.10.11">
      <s id="b.HEB.10.11.1">Hawe'ea imam agama Yahudi, butu-butu eo-nara mokore mpokamu bago-ra, pai' wori' ngkani-ra mpotonu pepue' to hibalia oa' -wadi-- hiaa' pepue' -ra toe uma oa' -wadi mpopori jeko'.</s>
     </seg>
     <seg type="verse" id="b.HEB.10.12">
      <s id="b.HEB.10.12.1">Tapi' Kristus-hana, hangkani lau-i-wadi mpotonu woto-na rapatehi mpohompo' jeko' manusia', pai' pobabehi-na toe uma-pi mingki' rahulii' duu' kahae-hae-na.</s>
      <s id="b.HEB.10.12.2">Ka'oti-na mpotonu pepue' -na, mohura-imi hi mali ngka'ana Alata'ala, apa' hudu-miki bago-na.</s>
     </seg>
     <seg type="verse" id="b.HEB.10.13">
      <s id="b.HEB.10.13.1">Wae lau Kristus mpopea tempo-na Alata'ala mpopengkoru hawe'ea bali' -na hi Hi'a.</s>
     </seg>
     <seg type="verse" id="b.HEB.10.14">
      <s id="b.HEB.10.14.1">Jadi', ngkai kamate-na to hangkani lau-wadi toe, napomoroli' -tamo ngkai jeko' -ta pai' napomonoa' -ta hi poncilo Alata'ala, uma-pi ria kakuraa' -ta, duu' kahae-hae-na.</s>
     </seg>
     <seg type="verse" id="b.HEB.10.15">
      <s id="b.HEB.10.15.1">Jadi', uma-pi mingki' ria pepue' ntani' -na mpohompo' jeko' -ta.</s>
      <s id="b.HEB.10.15.2">Hono' -mi Yesus.</s>
      <s id="b.HEB.10.15.3">Pai' tudui' tohe'e narohoi wo'o-hawo Inoha' Tomoroli'.</s>
      <s id="b.HEB.10.15.4">Hi rala Buku Tomoroli', na'uli' -taka hewa toi:</s>
     </seg>
     <seg type="verse" id="b.HEB.10.16">
      <s id="b.HEB.10.16.1">"Tohe'i mpai' Pojanci to kubabehi hante hira' hi eo-eo to tumai.</s>
      <s id="b.HEB.10.16.2">Hawa' -ku kutu'u hi rala nono-ra, pai' ku'uki' hi rala pekiri-ra."</s>
      <s id="b.HEB.10.16.3">Hewa toe-mi ponguli' Pue'.</s>
     </seg>
     <seg type="verse" id="b.HEB.10.17">
      <s id="b.HEB.10.17.1">"Jeko' -ra pai' sala' -ra tungkai' kulipo' -mi."</s>
     </seg>
     <seg type="verse" id="b.HEB.10.18">
      <s id="b.HEB.10.18.1">Jadi', ane ntoa' te'ampungi-mi jeko' pai' sala' -tae, uma-pi mingki' ria pepue' ntani' -na mpohompo' jeko' -e.</s>
     </seg>
     <seg type="verse" id="b.HEB.10.19">
      <s id="b.HEB.10.19.1">Ompi' -ompi'!</s>
      <s id="b.HEB.10.19.2">Ane Imam Bohe mesua' hi rala Kamar to meliu tena Karoli' -na, kana mpokeni raa' porewua-i.</s>
      <s id="b.HEB.10.19.3">Wae wo'o kita': ngkai raa' kamate-na Yesus, uma-tapa me'eka' mpomohui' Alata'ala, daho' -tamo mponyanyo-i.</s>
     </seg>
     <seg type="verse" id="b.HEB.10.20">
      <s id="b.HEB.10.20.1">Ma'ala-ta mponyanyo-i, apa' mpotara ohea to bo'u-tamo.</s>
      <s id="b.HEB.10.20.2">Ohea toe, ohea to natate-taka Yesus, to ngkeni-ta hi katuwua' to lompe'.</s>
      <s id="b.HEB.10.20.3">Hi rala tomi pepuea' to Yahudi owi, kain porini-olo' mpolawa' ohea ntodea mesua' hi rala Kamar to meliu tena Karoli' -na.</s>
      <s id="b.HEB.10.20.4">Tapi' kita', uma-pi ria to mpolawa' ohea-ta mpomohui' Alata'ala, apa' Yesus-mi mpobea-taka ohea mpomohui' -i, apa' napewai' -mi woto-na rapatehi.</s>
     </seg>
     <seg type="verse" id="b.HEB.10.21">
      <s id="b.HEB.10.21.1">Yesus toe-imi to jadi' Imam Bohe to mpohawai' ihi' tomi Alata'ala-- batua-na, kita' toi-mi lau.</s>
     </seg>
     <seg type="verse" id="b.HEB.10.22">
      <s id="b.HEB.10.22.1">Nono-ta napomoroli' hante raa' -na bona ta'inca ka'uma-napi ria kasalaa' -ta.</s>
      <s id="b.HEB.10.22.2">Woto-ta naniu' hante ue tanda kanabohoi' -ta.</s>
      <s id="b.HEB.10.22.3">Toe pai' ku'apui nono-ni ompi', mai-tamo mpomohui' Alata'ala hante nono mpu'u pai' hante pepangala' to uma-pi morara'.</s>
     </seg>
     <seg type="verse" id="b.HEB.10.23">
      <s id="b.HEB.10.23.1">Neo' tabahakai ncarumaka Yesus, tapangaku' kahi'a-na Pue' -ta, apa' Alata'ala mpopadupa' oa' janci-na hi kita'.</s>
     </seg>
     <seg type="verse" id="b.HEB.10.24">
      <s id="b.HEB.10.24.1">Kana momepe'ili' -ta pai' mome'apui ngkanono-ta bona mpoka'ahi' doo-ta pai' mpobabehi po'ingku to lompe'.</s>
     </seg>
     <seg type="verse" id="b.HEB.10.25">
      <s id="b.HEB.10.25.1">Neo' tabahakai mogampara hangkaa-ngkania, hewa to rababehi tauna hantongo'.</s>
      <s id="b.HEB.10.25.2">Kana tida-ta morumpu pai' momerohoi ngkanono, peliu-liu-nami hi tempo toi, apa' ta'inca moto neo' rata-imi Pue'.</s>
     </seg>
     <seg type="verse" id="b.HEB.10.26">
      <s id="b.HEB.10.26.1">Neo' nibahaka pepangala' -ni ompi'.</s>
      <s id="b.HEB.10.26.2">Apa' ane mpolia' ta'epe pai' ta'inca-mi kareba to makono to ngkai Pue' -e, pai' oti toe tatungkai' moto mposapuaka-i, uma-pi-hana ria pepue' ntani' -na to ma'ala mpohompo' jeko' -ta.</s>
     </seg>
     <seg type="verse" id="b.HEB.10.27">
      <s id="b.HEB.10.27.1">Ane hewa toe kehi-ta, bate me'eka' -ta mpopea tempo-na Alata'ala mpohurai kara-kara-ta, me'eka' -ta mpoka'eka' pehuku' -na to hewa apu to wewo'-- apa' gaga pehuku' -na mpohuku' tauna to mpo'ewa-i.</s>
     </seg>
     <seg type="verse" id="b.HEB.10.28">
      <s id="b.HEB.10.28.1">Tauna to uma mposaile' Atura Musa owi, ane ria-mi rodua ba tolu tauna to mposabii' kamakono-na mpu'u-i masala', uma ria ampungia-na, bate rahuku' mate-i.</s>
     </seg>
     <seg type="verse" id="b.HEB.10.29">
      <s id="b.HEB.10.29.1">Ane hewa toe-mi huku' tauna to uma mposaile' Atura Musa, peliu-liu-nami mpai' tauna to mpobahaka pepangala' -ra hi Yesus.</s>
      <s id="b.HEB.10.29.2">Tauna toera, hewa to mpopongko lau-mi Ana' Alata'ala.</s>
      <s id="b.HEB.10.29.3">Ra'uli' -rana, uma ria kalaua-na raa' Yesus to mporohoi Pojanci Alata'ala pai' to mpomoroli' -ra.</s>
      <s id="b.HEB.10.29.4">Mporuge' lau-ramo Inoha' Tomoroli' to nawai' -taka Alata'ala ngkai kabula rala-na.</s>
      <s id="b.HEB.10.29.5">Tantu meliu kagaga pehuku' -na Alata'ala hi tauna to hewa toe kehi-ra.</s>
     </seg>
     <seg type="verse" id="b.HEB.10.30">
      <s id="b.HEB.10.30.1">Jadi', neo' mpu'u tabahaka pepangala' -ta ompi', apa' ta'inca moto-mi Lolita Pue' to mpo'uli': Aku' to mpehawai, Aku' to mpohuku'."</s>
      <s id="b.HEB.10.30.2">Pue' mpohurai kara-kara ntodea-na."</s>
     </seg>
     <seg type="verse" id="b.HEB.10.31">
      <s id="b.HEB.10.31.1">Uma mowo kame'eka' -ta, ane hewa toe mpu'u sala' -ta, pai' -ta nahuku' Alata'ala to Tuwu'.</s>
     </seg>
     <seg type="verse" id="b.HEB.10.32">
      <s id="b.HEB.10.32.1">Kiwoi-koi ompi' tempo kamporata-ni kabajaa-na.</s>
      <s id="b.HEB.10.32.2">Nto'u toe, wori' kaparia mporumpa' -koi sabana petuku' -ni hi Pue'.</s>
      <s id="b.HEB.10.32.3">Aga nau' wae, uma-koi ngkala'ura, bate tida oa' -koi mpotuku' -i.</s>
     </seg>
     <seg type="verse" id="b.HEB.10.33">
      <s id="b.HEB.10.33.1">Ria-koi to raruge' pai' rabalinai' hi mata ntodea, ria wo'o-koi to mpotulungi doo-ni to rabalinai', duu' -na koi' lau wo'o-mi to rakahurui.</s>
     </seg>
     <seg type="verse" id="b.HEB.10.34">
      <s id="b.HEB.10.34.1">Towe wo'o nono-ni mpenonoi tauna to ratarungku' sabana petuku' -ra hi Pue' Yesus.</s>
      <s id="b.HEB.10.34.2">Kararampaki-na rewa-ni, uma nitapari, goe' moto-koi, apa' ni'inca karia-na timamahia-ni to meliu kalompe' -na pai' to tida duu' kahae-hae-na.</s>
     </seg>
     <seg type="verse" id="b.HEB.10.35">
      <s id="b.HEB.10.35.1">Nto'u toe ompi', moroho mpu'u pepangala' -ni hi Pue'.</s>
      <s id="b.HEB.10.35.2">Jadi', pepangala' -ni to moroho toe neo' -hawo nibahaka, apa' ane tida-koi mepangala', bohe mpai' hiwili-na.</s>
     </seg>
     <seg type="verse" id="b.HEB.10.36">
      <s id="b.HEB.10.36.1">Kana tida-koi mepangala' nau' ba napa-napa to jadi', tuku' ncuu-mi konoa Alata'ala, duu' -ni mporata to najanci-kokoi.</s>
     </seg>
     <seg type="verse" id="b.HEB.10.37">
      <s id="b.HEB.10.37.1">Uma-pi mahae, madupa' Lolita Alata'ala to mpo'uli': Bate tumai-ile to tumai-e, uma-ipi mahae rata, uma-i leba' ntalu'aa'.</s>
     </seg>
     <seg type="verse" id="b.HEB.10.38">
      <s id="b.HEB.10.38.1">Tauna to monoa' hi poncilo-ku, mporata-ra katuwua' to lompe' ngkai pepangala' -ra.</s>
      <s id="b.HEB.10.38.2">Aga ane ria to ngkala'ura, uma-ra kupokonoi."</s>
     </seg>
     <seg type="verse" id="b.HEB.10.39">
      <s id="b.HEB.10.39.1">Kita' tohe'i ompi', bela-ta tauna to ngkala'ura pai' to rahuku'.</s>
      <s id="b.HEB.10.39.2">Kita' toi tauna to mepangala' pai' to mporata katuwua' to lompe'.</s>
     </seg>
    </div>
    <div type="chapter" id="b.HEB.11">
     <seg type="verse" id="b.HEB.11.1">
      <s id="b.HEB.11.1.1">To ra'uli' pepangala', batua-na: napa to tasarumaka hi Alata'ala, taparasaya bate madupa' mpai'.</s>
      <s id="b.HEB.11.1.2">Pepangala', batua-na: nau' ko'ia tahiloi lence-na to tapopea, monoa' hi rala nono-ta karia-na mpai'.</s>
     </seg>
     <seg type="verse" id="b.HEB.11.2">
      <s id="b.HEB.11.2.1">Ngkai pepangala' -ra, tauna tempo owi napokagoe' Alata'ala.</s>
     </seg>
     <seg type="verse" id="b.HEB.11.3">
      <s id="b.HEB.11.3.1">Ngkai pepangala' -ta, ta'inca langi' pai' dunia' napajadi' Alata'ala hante lolita-na-wadi.</s>
      <s id="b.HEB.11.3.2">Jadi', hawe'ea to tahilo, nababehi ngkai to uma kahiloa.</s>
     </seg>
     <seg type="verse" id="b.HEB.11.4">
      <s id="b.HEB.11.4.1">Ngkai pepangala' -na Habel, pai' -i mpotonu pepue' -na hi Alata'ala to meliu kalompe' -na ngkai pepue' to natonu Kain tuaka-na.</s>
      <s id="b.HEB.11.4.2">Ta'inca kamepangala' -na, apa' Alata'ala goe' mpotarima pepue' -na, pai' ngkai pepangala' -na toe, Alata'ala mpo'uli' kamonoa' -na.</s>
      <s id="b.HEB.11.4.3">Mate-imi Habel, aga ma'ala-mi ta'uli' mololita-i-pidi duu' tempo tohe'i.</s>
     </seg>
     <seg type="verse" id="b.HEB.11.5">
      <s id="b.HEB.11.5.1">Ngkai pepangala' -na Henokh, uma-i-hana mate, ra'ongko' tuwu' -tuwu' -i ngkai dunia' toi.</s>
      <s id="b.HEB.11.5.2">Uma hema to mporua' woto-na, apa' Alata'ala mpo'ongko' -i ngkai dunia' toi.</s>
      <s id="b.HEB.11.5.3">Hi rala Buku Tomoroli' te'uki': kako'ia-na Henokh ra'ongko', Alata'ala mpokagoe' -i.</s>
     </seg>
     <seg type="verse" id="b.HEB.11.6">
      <s id="b.HEB.11.6.1">Jadi' monoto-mi ta'inca karia pepangala' -na, apa' uma ria tauna to napokagoe' Alata'ala ane uma-ra mepangala'.</s>
      <s id="b.HEB.11.6.2">Apa' tauna to dota mpomohui' Alata'ala kana mparasaya hewa toi: Alata'ala bate ria, pai' bate nahiwili kehi butu dua tauna to mpu'u-mpu'u mpopali' -i.</s>
     </seg>
     <seg type="verse" id="b.HEB.11.7">
      <s id="b.HEB.11.7.1">Ngkai pepangala' -na Nuh, pai' -i mengkoru hi hawa' Alata'ala.</s>
      <s id="b.HEB.11.7.2">Alata'ala mpo'uli' -ki karia-na mpai' ue mowo' to mpoliu' dunia'.</s>
      <s id="b.HEB.11.7.3">Jadi', nau' ko'ia nahiloi kadupa' -na, natuku' -mi hawa' Alata'ala, pai' nababehi sakaya to bohe, bona hi'a hante tobine-na pai' ana' -ana' -na uma mate matala.</s>
      <s id="b.HEB.11.7.4">Ngkai pepangala' -na, hawe'ea tauna hi dunia' rahuku', aga hi'a-hana, monoa' -i hi poncilo Alata'ala.</s>
     </seg>
     <seg type="verse" id="b.HEB.11.8">
      <s id="b.HEB.11.8.1">Ngkai pepangala' -na Abraham, natuku' hawa' Alata'ala.</s>
      <s id="b.HEB.11.8.2">Alata'ala mpokio' -i pai' nahubui-i hilou hi ngata to molaa, na'uli' -ki: "Ngata toe mpai' ria, jadi' bagia-nu pai' muli-muli-nu."</s>
      <s id="b.HEB.11.8.3">Jadi', nau' uma na'incai hiapa kahilouaa-na, pe'ongko' -nami hilou ntuku' hawa' Alata'ala.</s>
     </seg>
     <seg type="verse" id="b.HEB.11.9">
      <s id="b.HEB.11.9.1">Karata-na hi ngata toe, napangala' oa' janci Alata'ala to mpo'uli' katana' -na toe mpai' jadi' bagia-na pai' bagia muli-na.</s>
      <s id="b.HEB.11.9.2">Alata'ala mojanci hewa toe wo'o hi ana' Abraham to rahanga' Ishak pai' kumpu-na to rahanga' Yakub.</s>
      <s id="b.HEB.11.9.3">Tapi' nau' tana' toe bagia-ra moto ntuku' janci Alata'ala, mo'oha' -ra hewa torata-wadi hi tana' toe.</s>
      <s id="b.HEB.11.9.4">Mo'oha' -ra hi rala kemah.</s>
     </seg>
     <seg type="verse" id="b.HEB.11.10">
      <s id="b.HEB.11.10.1">Abraham mo'oha' hi rala kemah, apa' napopea-pidi ngata to moroho parawatu-na, to napajadi' pai' to nawangu Alata'ala moto.</s>
     </seg>
     <seg type="verse" id="b.HEB.11.11">
      <s id="b.HEB.11.11.1">Ngkai pepangala' -ra, nau' tu'a-imi Abraham, pai' Sara lalo wo'o-i, mporata moto-ra karohoa mporata ana'.</s>
      <s id="b.HEB.11.11.2">Toe jadi' apa' monoto hi nono Abraham kanapadupa' -na moto mpai' Alata'ala janci-na.</s>
     </seg>
     <seg type="verse" id="b.HEB.11.12">
      <s id="b.HEB.11.12.1">Nto'u toe, hewa to mate-mi woto-na Abraham apa' tu'a-imi.</s>
      <s id="b.HEB.11.12.2">Aga nau' wae, apa' lawi' ria-hana pepangala' -na, ngkai Abraham toe-imi mehupa' wori' muli-na, to uma tebila' kadea-ra, hewa kawori' betue' hi langi', pai' hewa kawori' wo'one hi wiwi' tahi'.</s>
     </seg>
     <seg type="verse" id="b.HEB.11.13">
      <s id="b.HEB.11.13.1">Hawe'ea tauna toera tida mepangala' duu' hi kamatea-ra, ko'ia raratai napa to najanci-raka Alata'ala.</s>
      <s id="b.HEB.11.13.2">Ma'ala-mi ta'uli': rahilo ngkawao-pidi kadupa' -na.</s>
      <s id="b.HEB.11.13.3">Ra'inca moto kamahae-na-pidi kadupa' -na, aga nau' wae uma morara' nono-ra hi pojanci Alata'ala.</s>
      <s id="b.HEB.11.13.4">Goe' moto-ra mpopea kadupa' -na, pai' ra'uli': katuwu' -ra hi dunia' toi hewa torata to mo'oha' hampai' -wadi.</s>
     </seg>
     <seg type="verse" id="b.HEB.11.14">
      <s id="b.HEB.11.14.1">Tauna to mpo'uli' hewa toe, monoto-mi kampopali' -ra ngata to rakatidai.</s>
     </seg>
     <seg type="verse" id="b.HEB.11.15">
      <s id="b.HEB.11.15.1">Bela ngata to rapalahii-mi wengi to rakalentorai.</s>
      <s id="b.HEB.11.15.2">Apa' ane ke ngata toe to rakalentorai, ria moto loga-ra nculii' hi ngata toe.</s>
     </seg>
     <seg type="verse" id="b.HEB.11.16">
      <s id="b.HEB.11.16.1">Bo ngata to rakalentorai toe, ngata to meliu kalompe' -na, toe-mi ngata suruga.</s>
      <s id="b.HEB.11.16.2">Toe pai' Alata'ala uma me'ea' rakahangai' Pue' -ra, apa' naporodo-miraka hi suruga.</s>
     </seg>
     <seg type="verse" id="b.HEB.11.18">
      <s id="b.HEB.11.18.1">Ngkai pepangala' -na Abraham, pai' -i mpotonu Ishak ana' -na naponcawa pepue' -na hi Alata'ala, nto'u Alata'ala mponciloi pepangala' -na.</s>
      <s id="b.HEB.11.18.2">Lomo' -na Alata'ala mpo'uli' -ki hewa toi: "Ngkai ana' -nu tetu-mi mpai', mporata-ko muli to wori', hewa to kujanci-kokoe."</s>
      <s id="b.HEB.11.18.3">Aga nau' wae, sadia moto-i Abraham mpotonu ana' -na to hadudua toe bona rasumale'.</s>
     </seg>
     <seg type="verse" id="b.HEB.11.19">
      <s id="b.HEB.11.19.1">Apa' na'uli' Abraham, mobaraka' moto-i Alata'ala mpotuwu' nculii' Ishak ngkai kamatea-na.</s>
      <s id="b.HEB.11.19.2">Jadi', ma'ala-mi ta'uli': narata nculii' moto ana' -na ngkai kamatea.</s>
     </seg>
     <seg type="verse" id="b.HEB.11.20">
      <s id="b.HEB.11.20.1">Ngkai pepangala' -na Ishak, pai' -i mpogane' Yakub pai' Esau, pai' -i mpolowa napa to jadi' hi eo mpeno-na.</s>
     </seg>
     <seg type="verse" id="b.HEB.11.21">
      <s id="b.HEB.11.21.1">Ngkai pepangala' -na Yakub, kaneo' -na mate-imi nagane' -ramo ana' Yusuf to rodua, pai' -i mponyompa Alata'ala bula-na mpetituku woo' -na hi wuntu lua' -na.</s>
     </seg>
     <seg type="verse" id="b.HEB.11.22">
      <s id="b.HEB.11.22.1">Ngkai pepangala' -na Yusuf, nto'u neo' modupe' -mi inoha' -na, nalowa ami' palai-ra mpai' muli Israel ngkai tana' Mesir.</s>
      <s id="b.HEB.11.22.2">Pai' -i mo'iwili na'uli': "Ane malai-pokoi mpai' ngkai Mesir, wuku-ku kana nikeni."</s>
     </seg>
     <seg type="verse" id="b.HEB.11.23">
      <s id="b.HEB.11.23.1">Ngkai pepangala' -ra totu'a-na Musa, pai' -ra mpowuni-i tolu mula kahae-na ngkai kaputu-na.</s>
      <s id="b.HEB.11.23.2">Rahilo kasubo' -na, pai' uma-ra me'eka' mpotiboki hawa' raja Mesir.</s>
     </seg>
     <seg type="verse" id="b.HEB.11.24">
      <s id="b.HEB.11.24.1">Ngkai pepangala' -na Musa, bohe-imi, oja' -i rakahangai' kumpu raja Mesir.</s>
     </seg>
     <seg type="verse" id="b.HEB.11.25">
      <s id="b.HEB.11.25.1">Apa' uma-i dota tuwu' goe' rala jeko' to hangkale'liu-wadi, na'agi-pi mporata kaparia hangkaa-ngkania hante ntodea Alata'ala.</s>
     </seg>
     <seg type="verse" id="b.HEB.11.26">
      <s id="b.HEB.11.26.1">Oja' -i mporata ka'uaa' hi tana' Mesir, na'agi-pi raruge' sabana pepangala' -na hi Magau' Topetolo' to rata ngkabokoa'.</s>
      <s id="b.HEB.11.26.2">Apa' Musa ntora mpoimata-mata hiwili pepangala' -na to narata mpai' hi eo mpeno-na.</s>
     </seg>
     <seg type="verse" id="b.HEB.11.27">
      <s id="b.HEB.11.27.1">Ngkai pepangala' -na, napalahii tana' Mesir, uma-i mpoka'eka' roe raja Mesir.</s>
      <s id="b.HEB.11.27.2">Ntaha-i hi rala kasusaa', apa' mpohilo-imi-hana Alata'ala to uma kahiloa.</s>
     </seg>
     <seg type="verse" id="b.HEB.11.28">
      <s id="b.HEB.11.28.1">Ngkai pepangala' -na, nababehi ada eo bohe Paskah, nahubui-ra to Yahudi mpohiwe raa' hi wobo' tomi-ra, bona ane liu mpai' mala'eka to mepatehi, ana' ulumua' -ra uma rapohipatehii hante ana' ulumua' -ra to Mesir.</s>
     </seg>
     <seg type="verse" id="b.HEB.11.29">
      <s id="b.HEB.11.29.1">Ngkai pepangala' -ra to Yahudi owi, pai' -ra mpodongka' Tahi' Molei hewa to momako' hi role-na moto-ra-wadi.</s>
      <s id="b.HEB.11.29.2">Hiaa' to Mesir-hana, mate matala-ramo hi rala tahi' bula-ra medongka' -pidi.</s>
     </seg>
     <seg type="verse" id="b.HEB.11.30">
      <s id="b.HEB.11.30.1">Ngkai pepangala' -ra, ratololiki bente ngata Yerikho rala-na pitu eo, duu' -na motongka-mi bente-ra.</s>
     </seg>
     <seg type="verse" id="b.HEB.11.31">
      <s id="b.HEB.11.31.1">Ngkai pepangala' -na Rahab, uma-i rapatehi hangkaa-ngkania hante hingka ngata-na, to uma-ra-rana mengkoru hi Alata'ala.</s>
      <s id="b.HEB.11.31.2">Rahab toei, tobine to uma tumotoa gau' -na.</s>
      <s id="b.HEB.11.31.3">Aga nto'u-na ba hangkuja dua-ra tantara to Yahudi hilou mpokamata ngata Yerikho, napopehani-ra hi tomi-na, pai' natulungi-ra.</s>
     </seg>
     <seg type="verse" id="b.HEB.11.32">
      <s id="b.HEB.11.32.1">Ke wori' -pidi anu ku'uli', aga uma-pi wori' loga-ku.</s>
      <s id="b.HEB.11.32.2">Hiaa' bo ko'ia kututura Gideon, Barak, Simson, Yefta, Daud, Samuel pai' nabi-nabi ntani' -na.</s>
     </seg>
     <seg type="verse" id="b.HEB.11.33">
      <s id="b.HEB.11.33.1">Ngkai pepangala' -ra pai' alaa-na mpopengkoru-ra raja-raja, moparenta-ra hante kanoaa', mporata-ra to najanci-raka Alata'ala, mpo'ompo-ra nganga singa,</s>
     </seg>
     <seg type="verse" id="b.HEB.11.34">
      <s id="b.HEB.11.34.1">uma-ra mate hi rala apu to wewo', mpetiboi' -ra tauna to ngasa' mpatehi-ra, lente-ra, aga jadi' moroho moto-ra, bia' -ra hi rala panga'ea, mpodagi-ra tantara-tantara bali'.</s>
     </seg>
     <seg type="verse" id="b.HEB.11.35">
      <s id="b.HEB.11.35.1">Ngkai pepangala' -ra, tobine-tobine mporata nculii' ana' -ra to mate-mi, rapotuwu' nculii' -raka.</s>
      <s id="b.HEB.11.35.2">Aga ria wo'o-ra to rasesa' sabana pepangala' -ra duu' -ra mate, uma-ra dota rabahaka, apa' doko' rapotuwu' nculii' -ra pai' mporata katuwua' to meliu kalompe' -na.</s>
     </seg>
     <seg type="verse" id="b.HEB.11.36">
      <s id="b.HEB.11.36.1">Ria-ra to rapopo'ore' pai' raweba', ria wo'o-ra to rahoo' pai' ratarungku'.</s>
     </seg>
     <seg type="verse" id="b.HEB.11.37">
      <s id="b.HEB.11.37.1">Ria-ra to rapana' hante watu duu' -ra mate, ria to rapua' hante garagaji', ria to rasumale'.</s>
      <s id="b.HEB.11.37.2">Ria-ra to mpe'ahii' lia katuwu' -ra, pohea-ra muntu' kuliba bima pai' kuliba kebe' -wadi.</s>
      <s id="b.HEB.11.37.3">Rabalinai' -ra pai' rasesa' -ra.</s>
     </seg>
     <seg type="verse" id="b.HEB.11.38">
      <s id="b.HEB.11.38.1">Metibo' -ra hilou hi papada to wao' pai' hi bulu' -na, mo'oha' -ra hi horoa watu.</s>
      <s id="b.HEB.11.38.2">Hiaa' kakoo-kono-na, dunia' toi bela po'ohaa' to natao hi hira'.</s>
     </seg>
     <seg type="verse" id="b.HEB.11.39">
      <s id="b.HEB.11.39.1">Hawe'ea tauna toera napokagoe' Alata'ala sabana pepangala' -ra.</s>
      <s id="b.HEB.11.39.2">Tapi' ko'ia raratai poko to najanci-raka.</s>
     </seg>
     <seg type="verse" id="b.HEB.11.40">
      <s id="b.HEB.11.40.1">Ko'ia raratai, apa' Alata'ala mporodo-taka anu to meliu kalompe' -na, bona hinto'ua hante kita' mpai', pai' lako' rarata-di-rawo kalompea' to uma ria kakuraa' -na.</s>
     </seg>
    </div>
    <div type="chapter" id="b.HEB.12">
     <seg type="verse" id="b.HEB.12.1">
      <s id="b.HEB.12.1.1">Ompi' -ompi'!</s>
      <s id="b.HEB.12.1.2">Ma'ala-mi ta'uli': hawe'ea tauna to tuwu' owi toera, mokore-ra ntololikia-ta, pai' -ra mporohoi nono-ta hante posabi' -ra.</s>
      <s id="b.HEB.12.1.3">Toe pai' ku'apui nono-ni: Mai tatadi hawe'ea to mpolintai-ta.</s>
      <s id="b.HEB.12.1.4">Mai tatadi jeko' to mpentoe-ta, pai' kana ntaha-ta mpotuku' ohea to napakatantu-taka Alata'ala, hewa tauna to motanta'.</s>
     </seg>
     <seg type="verse" id="b.HEB.12.2">
      <s id="b.HEB.12.2.1">Mata-ta mpototopa Yesus, Pangkeni-ta to mpotate ohea-ta pai' to mposipolea pepangala' -ta.</s>
      <s id="b.HEB.12.2.2">Ntaha-i mpotodohaka kaparia duu' -na mate hi kaju parika'.</s>
      <s id="b.HEB.12.2.3">Kamate-na hi kaju parika' toe anu me'eai' lia.</s>
      <s id="b.HEB.12.2.4">Aga nau' wae, uma natapari, na'agi mate raparika', apa' napoimata-mata kagoea' to narata mpai' ngkabokoa'.</s>
      <s id="b.HEB.12.2.5">Wae lau mohura-imi hi mali ngka'ana Pohuraa Alata'ala hi suruga.</s>
     </seg>
     <seg type="verse" id="b.HEB.12.4">
      <s id="b.HEB.12.4.1">Uma mowo kaparia to natodohaka Yesus mponyanyo tauna to dada'a to ncapuaka-i, duu' -na rapatehi-i.</s>
      <s id="b.HEB.12.4.2">Ane koi' ompi', ria moto wo'o-ra-rawo tauna to dada'a to mpo'ewa-koi, aga hi rala panga'ea-ni mpo'ewa jeko', ko'ia-koi ria to rapatehi hewa Yesus.</s>
      <s id="b.HEB.12.4.3">Jadi', penonoi-i Yesus, bona neo' -koi lente pai' mere' nono-ni.</s>
     </seg>
     <seg type="verse" id="b.HEB.12.5">
      <s id="b.HEB.12.5.1">Pai' neo' uma nikiwoi paresa' Buku Tomoroli' to mpololitai-koi hewa hadua tuama mpololitai ana' -na.</s>
      <s id="b.HEB.12.5.2">Te'uki' hewa tohe'i: Ana' -ku, penonoi lompe' -e' tudui' -na Pue', pai' neo' mere' nono-nu ane naparesai' -ko.</s>
     </seg>
     <seg type="verse" id="b.HEB.12.6">
      <s id="b.HEB.12.6.1">Apa' naparesai' hema-hema to napoka'ahi', pai' naweba' butu dua tauna to napo'ana'."</s>
     </seg>
     <seg type="verse" id="b.HEB.12.7">
      <s id="b.HEB.12.7.1">Kana ntaha-koi hi rala kaparia, niponcawa paresa' ba peweba' ngkai Tuama-ni to hi suruga.</s>
      <s id="b.HEB.12.7.2">Alata'ala mpoparesai' -koi hewa hadua tuama mparesai' pai' mpoweba' ana' -na.</s>
      <s id="b.HEB.12.7.3">Apa' uma-hawo ria ana' to uma naparesai' tuama-na.</s>
     </seg>
     <seg type="verse" id="b.HEB.12.8">
      <s id="b.HEB.12.8.1">Hawe'ea tauna to napo'ana' Alata'ala, bate naparesai'.</s>
      <s id="b.HEB.12.8.2">Jadi', ane rapa' -na uma-koi naparesai' Alata'ala, batua-na bela-koi ana' -na mpu'u.</s>
     </seg>
     <seg type="verse" id="b.HEB.12.9">
      <s id="b.HEB.12.9.1">Bangku' tuama-ta hi dunia' -e', naparesai' -ta pai' tabila' -i.</s>
      <s id="b.HEB.12.9.2">Peliu-liu-nami Tuama kao' -ta.</s>
      <s id="b.HEB.12.9.3">Ane naparesai' -ta, tapengkorui mpu'u-i bona mporata-ta katuwua' to lompe'.</s>
     </seg>
     <seg type="verse" id="b.HEB.12.10">
      <s id="b.HEB.12.10.1">Totu'a-ta hi dunia' mpoparesai' -ta ba hangkuja mpae-wadi kahae-na.</s>
      <s id="b.HEB.12.10.2">Paresa' -ra toe, ria kotoa-na, apa' raparesai' -ta ntuku' napa to lompe' hi poncilo-ra.</s>
      <s id="b.HEB.12.10.3">Tapi' Alata'ala mpoparesai' -ta bona mporata to lompe' -ta, bona moroli' -ta hewa Hi'a.</s>
     </seg>
     <seg type="verse" id="b.HEB.12.11">
      <s id="b.HEB.12.11.1">Bula-ta raparesai' ba raweba', uma-ta goe', peda' ta'epe.</s>
      <s id="b.HEB.12.11.2">Ngkabokoa' -na, ane monoto-ta-damo sabana paresa' toe, lompe' -mi katuwu' -ta, pai' monoa' -mi po'ingku-ta.</s>
     </seg>
     <seg type="verse" id="b.HEB.12.12">
      <s id="b.HEB.12.12.1">Ngkai toe-mi, neo' -koi lempe'.</s>
      <s id="b.HEB.12.12.2">Pakaroho pepangala' -ni to lente.</s>
     </seg>
     <seg type="verse" id="b.HEB.12.13">
      <s id="b.HEB.12.13.1">Pakanoa' petuku' -ni hi Pue', bona ane ria doo-ni to morara' -pidi nono-ra, uma-ra mpai' monawu', kamoroo-rohoa lau-rawo pepangala' -ra.</s>
     </seg>
     <seg type="verse" id="b.HEB.12.14">
      <s id="b.HEB.12.14.1">Kana tuwu' hintuwu' -koi hante hawe'ea tauna.</s>
      <s id="b.HEB.12.14.2">Huduwukui-koi bona tuwu' moroli', apa' uma hema to mpohilo Pue' ane uma-ra moroli'.</s>
     </seg>
     <seg type="verse" id="b.HEB.12.15">
      <s id="b.HEB.12.15.1">Pelompehi bona neo' ria doo-ni to ngkala'ura ngkai Alata'ala pai' mpohuna ahi' -na.</s>
      <s id="b.HEB.12.15.2">Pelompehi bona neo' mehupa' hi laintongo' -ni tauna to hewa kowo' to ria rasu-na, pai' to mpobalinai' kahintuwuaa' -ni, alaa-na wori' to tepakeni mojeko'.</s>
     </seg>
     <seg type="verse" id="b.HEB.12.16">
      <s id="b.HEB.12.16.1">Pelompehi bona neo' ria-koi to mobualo' ba mogau' sala'.</s>
      <s id="b.HEB.12.16.2">Pelompehi bona neo' ria-koi to hewa Esau kehi-na, apa' uma-i-hana mposaile' pegane' -na Alata'ala.</s>
      <s id="b.HEB.12.16.3">Pegane' Alata'ala ke to narata ngkai tuama-na, napobalu' lau-di-hana hi tu'ai-na, nasula' -ki halanga koni' -wadi.</s>
     </seg>
     <seg type="verse" id="b.HEB.12.17">
      <s id="b.HEB.12.17.1">Ni'inca moto tutura-na, ngkabokoa' -na mehina moto-i doko' mporata pegane' toe ngkai tuama-na, aga uma-pi rawai' -i.</s>
      <s id="b.HEB.12.17.2">Apa' nau' geo' -imi mperapi', uma-pi ria ohea-na mpokolompehii kasalaa' -na.</s>
     </seg>
     <seg type="verse" id="b.HEB.12.18">
      <s id="b.HEB.12.18.1">Owi, Alata'ala mpololitai to Yahudi ngkai Bulu' Sinai.</s>
      <s id="b.HEB.12.18.2">Bulu' toe, bulu' biasa to bisa tareo.</s>
      <s id="b.HEB.12.18.3">Bula-ra mponyanyo bulu' toe, rahilo apu to wewo', rangahu, limu' to mobengi, pai' ngolu' bohe.</s>
     </seg>
     <seg type="verse" id="b.HEB.12.19">
      <s id="b.HEB.12.19.1">Ra'epe moni to bohe, to hewa moni sangkakala, pai' libu' to bohe mpololitai-ra.</s>
      <s id="b.HEB.12.19.2">Nto'u-ra mpo'epe libu' toe, wulunga-ramo, ra'uli': "Kiperapi' bona libu' toe mai neo' -pi mpololitai-kai, apa' kipoka'eka' lia-kaiwo."</s>
     </seg>
     <seg type="verse" id="b.HEB.12.20">
      <s id="b.HEB.12.20.1">Uma radadahi mpo'epe parenta to naparata libu' toe.</s>
      <s id="b.HEB.12.20.2">Libu' toe mpo'uli': "Hema-hema to mporeo bulu' tohe'i kana rapana' hante watu duu' -ra mate, lompe' porewua lompe' manusia'."</s>
     </seg>
     <seg type="verse" id="b.HEB.12.21">
      <s id="b.HEB.12.21.1">Napa to ranyanyo to Yahudi toe mewulungahi lia.</s>
      <s id="b.HEB.12.21.2">Bangku' nabi Musa-hawoe', na'uli': "Me'eka' pai' moridi' -a-kuna."</s>
     </seg>
     <seg type="verse" id="b.HEB.12.22">
      <s id="b.HEB.12.22.1">Tapi' koi' ompi' -ompi', uma-koi mponyanyo-pi bulu' to hewa toe.</s>
      <s id="b.HEB.12.22.2">Alata'ala mpololitai-koi ngkai suruga hante wiwi Ana' -na moto-mi.</s>
      <s id="b.HEB.12.22.3">Mponyanyo-koi Bulu' Sion pai' ngata Yerusalem to hi suruga, to napo'ohai' Alata'ala to Tuwu'.</s>
      <s id="b.HEB.12.22.4">Mponyanyo-koi mala'eka to moncobu-ncobu to moromu goe' -goe'.</s>
     </seg>
     <seg type="verse" id="b.HEB.12.23">
      <s id="b.HEB.12.23.1">Mponyanyo-koi poromua ana' -ana' ulumua' Alata'ala, to te'uki' -mi hanga' -ra hi rala suruga.</s>
      <s id="b.HEB.12.23.2">Mponyanyo-koi Alata'ala, Topohura to mpobotuhi kara-kara hawe'ea manusia'.</s>
      <s id="b.HEB.12.23.3">Mponyanyo-koi tauna to mate-mi owi, to monoa' po'ingku-ra pai' to rapomoroli' -mi.</s>
     </seg>
     <seg type="verse" id="b.HEB.12.24">
      <s id="b.HEB.12.24.1">Mponyanyo-koi Yesus, topetauntongoi' to mporohoi pojanci to bo'u to mpoposidai' manusia' hante Alata'ala.</s>
      <s id="b.HEB.12.24.2">Yesus rapatehi, raa' -na mo'ili, pai' raa' -na toe meliu kalompe' -na ngkai raa' -na Habel owi.</s>
     </seg>
     <seg type="verse" id="b.HEB.12.25">
      <s id="b.HEB.12.25.1">Toe pai' pelompehi mpu'u-koi, neo' nisapuaka-i to mpololitai-koi wae lau!</s>
      <s id="b.HEB.12.25.2">To Yahudi owi, ane uma rapangalai' libu' to mpololitai-ra hi Bulu' Sinai, bate rahuku' -ra.</s>
      <s id="b.HEB.12.25.3">Peliu-liu-nami mpai' kita' to mpo'epe lolita Alata'ala to mpololitai-ta ngkai suruga.</s>
      <s id="b.HEB.12.25.4">Ane tatungkai' mpotilingkurihi-i, bate uma-ta mpai' tebahaka ngkai huku'.</s>
     </seg>
     <seg type="verse" id="b.HEB.12.26">
      <s id="b.HEB.12.26.1">Nto'u Alata'ala mpololitai to Yahudi hi Bulu' Sinai, libu' -na mpolengo dunia'.</s>
      <s id="b.HEB.12.26.2">Aga tempo toi, ria janci-na to mpo'uli': "Hangkani-pi mpai' kulengo dunia' duu' -na mokero.</s>
      <s id="b.HEB.12.26.3">Pai' uma muntu' dunia' to kulengo, tapi' hante langi' wo'o."</s>
     </seg>
     <seg type="verse" id="b.HEB.12.27">
      <s id="b.HEB.12.27.1">Lolita to mpo'uli' "hangkani-pi" toe, batua-na: Alata'ala mpolengo pai' mpogero dunia' to napajadi' tohe'i, apa' dunia' toi uma tida duu' kahae-hae-na.</s>
      <s id="b.HEB.12.27.2">Jadi', hi eo mpeno, nagero omea, bona muntu' to uma ma'ala molengo-damo to tida.</s>
     </seg>
     <seg type="verse" id="b.HEB.12.28">
      <s id="b.HEB.12.28.1">Jadi', ompi' -ompi', apa' lawi' mporata-ta bagia hi rala Kamagaua' Alata'ala to uma ma'ala lengoa-e, toe pai' kana motarima kasi-ta pai' mepue' -ta hi Alata'ala ntuku' ohea to napokono.</s>
      <s id="b.HEB.12.28.2">Kana tabila' pai' tapengkorui mpu'u-i,</s>
     </seg>
     <seg type="verse" id="b.HEB.12.29">
      <s id="b.HEB.12.29.1">apa' Alata'ala to tapue', hewa apu to memampuhi-i.</s>
     </seg>
    </div>
    <div type="chapter" id="b.HEB.13">
     <seg type="verse" id="b.HEB.13.1">
      <s id="b.HEB.13.1.1">Tida-koi momepoka'ahi' hadua bo hadua hewa to ntali ompi' hi rala Pue'.</s>
     </seg>
     <seg type="verse" id="b.HEB.13.2">
      <s id="b.HEB.13.2.1">Neo' nibahakai mpopehani tauna to liu.</s>
      <s id="b.HEB.13.2.2">Apa' uma ni'incai ba manusia' -radi ba mala'eka-radi.</s>
      <s id="b.HEB.13.2.3">Apa' ria-hana tauna to mpopehani tauna to liu hi tomi-ra, ra'ulia' manusia' biasa, ntaa' mala'eka-radi!</s>
     </seg>
     <seg type="verse" id="b.HEB.13.3">
      <s id="b.HEB.13.3.1">Kiwoi-ra doo-ni to hi rala tarungku', hewa to ratarungku' wo'o-ko-koiwo dohe-ra.</s>
      <s id="b.HEB.13.3.2">Tulungi-ra to rabalinai' sabana pepangala' -ra, hewa to rabalinai' wo'o-ko-koiwo.</s>
     </seg>
     <seg type="verse" id="b.HEB.13.4">
      <s id="b.HEB.13.4.1">Hawe'ea tauna kana mpengkorui ada poncamoko.</s>
      <s id="b.HEB.13.4.2">Neo' mencara'.</s>
      <s id="b.HEB.13.4.3">Apa' topobualo' pai' to mogau' sala', bate napohurai Alata'ala kara-kara-ra.</s>
     </seg>
     <seg type="verse" id="b.HEB.13.5">
      <s id="b.HEB.13.5.1">Neo' wo'o-koi ngkahina rahi doi.</s>
      <s id="b.HEB.13.5.2">Pokagoe' -mi-hana napa to ria hi koi'.</s>
      <s id="b.HEB.13.5.3">Apa' ria lolita Alata'ala to mpo'uli': Uma-ko kupelele', uma-ko kupalahii."</s>
     </seg>
     <seg type="verse" id="b.HEB.13.6">
      <s id="b.HEB.13.6.1">Toe pai' moroho nono-ta, pai' ta'uli': Pue' to mpotulungi-a, uma-a me'eka'.</s>
      <s id="b.HEB.13.6.2">Uma kupoka'eka' ba napa to rababehi-ka manusia'."</s>
     </seg>
     <seg type="verse" id="b.HEB.13.7">
      <s id="b.HEB.13.7.1">Neo' uma nikiwoi pangkeni-pangkeni-ni to ri'ulu, to mpoparata-kokoi Lolita Alata'ala.</s>
      <s id="b.HEB.13.7.2">Penonoi po'ingku-ra duu' hi kamate-ra, pai' penau' pepangala' -ra.</s>
     </seg>
     <seg type="verse" id="b.HEB.13.8">
      <s id="b.HEB.13.8.1">Yesus Kristus uma mobali': owi, wae lau, pai' duu' kahae-hae-na.</s>
     </seg>
     <seg type="verse" id="b.HEB.13.9">
      <s id="b.HEB.13.9.1">Neo' nituku' tudui' to mepuhai pai' to mosisala hante pepangala' -ta, hewa rapa' -na ada pai' palia hi pongkoni'.</s>
      <s id="b.HEB.13.9.2">Ane agama-ra to Yahudi, wori' ada to ratuku' hi pongkoni', tapi' ada toe uma mpokeni kalompea' hi tauna to mpotuku'.</s>
      <s id="b.HEB.13.9.3">Agina-pi tarohoi nono-ta mpenonoi kabula rala-na Alata'ala, apa' toe-hana to mpokeni kalompea' hi kita'.</s>
     </seg>
     <seg type="verse" id="b.HEB.13.10">
      <s id="b.HEB.13.10.1">Ria-taka-tana to meliu kalompe' -na ngkai ada agama Yahudi.</s>
      <s id="b.HEB.13.10.2">Imam Bohe agama Yahudi mposumale' porewua hi lolo meja' pontunua pepue' mpohompo' jeko' ntodea.</s>
      <s id="b.HEB.13.10.3">Aga imam-imam to mobago hi rala Kemah Pepuea', rapalii' mpokoni' napa-napa ngkai pepue' toe.</s>
      <s id="b.HEB.13.10.4">Kita' -tana, ria-taka pepue' to meliu kalompe' -na, toe-mi kamate-na Yesus mpohompo' jeko' -ta.</s>
      <s id="b.HEB.13.10.5">Butu-butu dua-ta mporata kalompea' ngkai mate-na Yesus toe.</s>
     </seg>
     <seg type="verse" id="b.HEB.13.11">
      <s id="b.HEB.13.11.1">Ane porewua to rasumale' mpohompo' jeko', raa' -na nakeni Imam Bohe mesua' hi rala Kamar to meliu tena Karoli' -na, aga woto-na rakeni hilou hi mali ngata pai' ratunu duu' jadi' awu.</s>
     </seg>
     <seg type="verse" id="b.HEB.13.12">
      <s id="b.HEB.13.12.1">Hewa porewua toe ratunu hi mali ngata, wae wo'o Yesus rakeni hilou ntara hi wobo' wala pai' rapatehi hi mali ngata, bona raa' -na mpakaroli' ntodea.</s>
     </seg>
     <seg type="verse" id="b.HEB.13.13">
      <s id="b.HEB.13.13.1">Ngkai toe-mi ompi', hewa Yesus hilou hi mali ngata bona raruge', wae wo'o kita' kana mpobahaka petukua' -ta to ntani' -na, pai' mpotuku' Yesus-damo, nau' ba hema-hema to mporuge' -ta.</s>
     </seg>
     <seg type="verse" id="b.HEB.13.14">
      <s id="b.HEB.13.14.1">Apa' hi rala dunia' toi, uma ria po'ohaa' -ta to tida.</s>
      <s id="b.HEB.13.14.2">Mpali' -ta po'ohaa' to mpeno-na.</s>
     </seg>
     <seg type="verse" id="b.HEB.13.15">
      <s id="b.HEB.13.15.1">Jadi', ompi' -ompi', hante petauntongoi' -na Yesus toe, mai-tamo mpotonu ncuu pepue' -ta hi Alata'ala.</s>
      <s id="b.HEB.13.15.2">Pepue' -ta toe, pontarima kasi-ta pai' lolita-ta to mpomobohe hanga' -na.</s>
     </seg>
     <seg type="verse" id="b.HEB.13.16">
      <s id="b.HEB.13.16.1">Neo' tabahakai mpobabehi gau' to lompe' pai' mewai' hi doo, apa' toe-mi pepue' to napokono Alata'ala.</s>
     </seg>
     <seg type="verse" id="b.HEB.13.17">
      <s id="b.HEB.13.17.1">Tuku' hawa' pangkeni-ni pai' pengkorui-ra.</s>
      <s id="b.HEB.13.17.2">Apa' hira' to mpewili' katuwu' kao' -ni, pai' hira' -hana mpai' to mpotompoi' pompekunea' Alata'ala ngkai pobago-ra.</s>
      <s id="b.HEB.13.17.3">Tuku' -koi hawa' -ra bona goe' -ra mobago.</s>
      <s id="b.HEB.13.17.4">Ane uma nituku' hawa' -ra, susa' nono-ra, ka'omea-na koi' lau-mi to nakarontoi rasi'.</s>
     </seg>
     <seg type="verse" id="b.HEB.13.18">
      <s id="b.HEB.13.18.1">Kiperapi' bona niposampayai oa' -kai.</s>
      <s id="b.HEB.13.18.2">Ki'inca kamoroli' mpontolumanu' nono-kai, apa' hi butu nyala-na doko' oa' -kai mpobabehi to monoa'.</s>
     </seg>
     <seg type="verse" id="b.HEB.13.19">
      <s id="b.HEB.13.19.1">Pai' aku', mperapi' mpu'u-a bona niposampayai-a-kuwo, bona sohi' -a nculii' pai' mpohirua' -kokoi.</s>
     </seg>
     <seg type="verse" id="b.HEB.13.20">
      <s id="b.HEB.13.20.1">Hi kamate-na Pue' -ta Yesus, raa' -na mporohoi pojanci to mpoposidai' -ta hante Alata'ala duu' kahae-hae-na.</s>
      <s id="b.HEB.13.20.2">Alata'ala mpopemata-i nculii' ngkai kamatea, pai' napajadi' -i Poko Topo'ewu, pai' kita' toi-mi bima ewua-na.</s>
      <s id="b.HEB.13.20.3">Toe pai' mekakae-a hi Alata'ala, pehupaa' kalompea' tuwu',</s>
     </seg>
     <seg type="verse" id="b.HEB.13.21">
      <s id="b.HEB.13.21.1">kuperapi' bona narewai hono' -koi hante butu nyala to lompe', bona ma'ala-koi mpobabehi konoa-na.</s>
      <s id="b.HEB.13.21.2">Kuperapi' bona hante petauntongoi' -na Yesus Kristus, Alata'ala mobago hi rala nono-ta, mpobabehi napa to napokono.</s>
      <s id="b.HEB.13.21.3">Une' -imi duu' kahae-hae-na.</s>
      <s id="b.HEB.13.21.4">Amin.</s>
     </seg>
     <seg type="verse" id="b.HEB.13.22">
      <s id="b.HEB.13.22.1">Ompi' -ompi', kuperapi' bona neo' -koi oha mpo'epe paresa' -ku toi, apa' sura-ku toi rede' -wadi.</s>
     </seg>
     <seg type="verse" id="b.HEB.13.23">
      <s id="b.HEB.13.23.1">Bona ni'inca wo'o: ompi' -ta Timotius, rabahaka-imi ngkai tarungku'.</s>
      <s id="b.HEB.13.23.2">Ane sohi' -i rata hi rehe'i, kubawa-i-damo tilou mpencuai' -koi.</s>
     </seg>
     <seg type="verse" id="b.HEB.13.24">
      <s id="b.HEB.13.24.1">Parata-kakai tabe-kai hi hawe'ea pangkeni-ni pai' hi hawe'ea topetuku' Yesus to hi retu.</s>
      <s id="b.HEB.13.24.2">Wori' tabe ngkai ompi' -ompi' -ni to ngkai Italia.</s>
     </seg>
     <seg type="verse" id="b.HEB.13.25">
      <s id="b.HEB.13.25.1">Pue' mpogane' -koi omea.</s>
      <s id="b.HEB.13.25.2">Hudu rei.</s>
     </seg>
    </div>
   </div>
   <div type="book" id="b.JAM">
    <div type="chapter" id="b.JAM.1">
     <seg type="verse" id="b.JAM.1.1">
      <s id="b.JAM.1.1.1">Sura toi ngkai aku' Yakobus, batua Alata'ala pai' batua Pue' Yesus Kristus; kupakatu hi to hampulu' rontina to Israel to pagaa' -gaa' hi humalili' dunia'.</s>
      <s id="b.JAM.1.1.2">Wori' tabe!</s>
     </seg>
     <seg type="verse" id="b.JAM.1.2">
      <s id="b.JAM.1.2.1">Ompi' -ku hawe'ea!</s>
      <s id="b.JAM.1.2.2">Ane wori' nyala kasusaa' pai' pesori to mporumpa' -ta, neo' tapopeda' nono, agina tapokagoe' lau-wadi.</s>
     </seg>
     <seg type="verse" id="b.JAM.1.3">
      <s id="b.JAM.1.3.1">Apa' ta'inca: ane tida-ta mepangala' hi Pue' hi rala kasusaa', jadi' moroho-ta mpai' mpengkatarii ba napa-napa.</s>
     </seg>
     <seg type="verse" id="b.JAM.1.4">
      <s id="b.JAM.1.4.1">Toe pai' kana tari ncuu-ta duu' hi kahudua-na, bona moroho mpu'u pepangala' -ta pai' uma ria kasalaia' -na ba kakuraa' -na.</s>
     </seg>
     <seg type="verse" id="b.JAM.1.5">
      <s id="b.JAM.1.5.1">Ane ria-ta to uma monoto nono-ta, agina taperapi' kanotoa nono ngkai Alata'ala.</s>
      <s id="b.JAM.1.5.2">Bate nawai' moto-ta mpai' kanotoa nono to taperapi'.</s>
      <s id="b.JAM.1.5.3">Apa' hi butu dua tauna Alata'ala mewai' ngkai kamanara-na, uma-i ria mewai' ngkahuru.</s>
     </seg>
     <seg type="verse" id="b.JAM.1.6">
      <s id="b.JAM.1.6.1">Aga ane merapi' -ta hi Alata'ala, kana mepangala' mpu'u-ta, uma ma'ala morara' nono-ta.</s>
      <s id="b.JAM.1.6.2">Apa' tauna to morara' nono-na, hewa rauniri to nawaro ngolu' hilou tumai.</s>
     </seg>
     <seg type="verse" id="b.JAM.1.8">
      <s id="b.JAM.1.8.1">Apa' tauna to hewa toe morompenga nono-na, uma ria kanoo-noaa' -na hi rala katuwu' -na.</s>
      <s id="b.JAM.1.8.2">Toe pai' neo' nasarumaka kanarata-na ba napa-napa ngkai Pue'.</s>
     </seg>
     <seg type="verse" id="b.JAM.1.9">
      <s id="b.JAM.1.9.1">Ompi' hampepangalaa' -ku!</s>
      <s id="b.JAM.1.9.2">Kita' to kabu, kana goe' -ta apa' nau' mpe'ahii' tuwu' -ta, napokalangko moto-ta Alata'ala.</s>
     </seg>
     <seg type="verse" id="b.JAM.1.10">
      <s id="b.JAM.1.10.1">Wae wo'o kita' to mo'ua', kana goe' -ta apa' Alata'ala mpakadingki' nono-ta.</s>
      <s id="b.JAM.1.10.2">Apa' manusia' topo'ua' hewa sehe kowo': hangkale'liu-wadi katuwu' -ra.</s>
     </seg>
     <seg type="verse" id="b.JAM.1.11">
      <s id="b.JAM.1.11.1">Apa' ane mehupa' -damo eo pai' mokara-pi, kaliliu molaju-mi kowo', alaa-na roda' -mi sehe-na, uma-ipi ncola.</s>
      <s id="b.JAM.1.11.2">Wae wo'o topo'ua' -e: bate mate moto wo'o-ra-rawo bula-ra mpo'urusi-pidi ka'uaa' -ra.</s>
     </seg>
     <seg type="verse" id="b.JAM.1.12">
      <s id="b.JAM.1.12.1">Morasi' tauna to tari hi rala kasusaa' pai' pesori.</s>
      <s id="b.JAM.1.12.2">Apa' ane ntaha-ra, mporata-ra mpai' katuwua' to lompe' to najanci Alata'ala hi tauna to mpoka'ahi' -i.</s>
     </seg>
     <seg type="verse" id="b.JAM.1.13">
      <s id="b.JAM.1.13.1">Ane ria-ta to rasori bona mpobabehi gau' to dada'a, neo' ta'uli' hewa toi: "Pesori toi ngkai Alata'ala."</s>
      <s id="b.JAM.1.13.2">Uma makono toe, apa' Alata'ala uma-i ma'ala rasori bona mpobabehi to dada'a, pai' uma wo'o-i mposori-ta bona mpobabehi-ta to dada'a.</s>
     </seg>
     <seg type="verse" id="b.JAM.1.14">
      <s id="b.JAM.1.14.1">Butu dua tauna rasori ane kahinaa nono-na moto-hawo to mpodii' -i pai' mpo'opa-i.</s>
     </seg>
     <seg type="verse" id="b.JAM.1.15">
      <s id="b.JAM.1.15.1">Ane natuku' kahinaa nono-na toe, walikaa-na mpobabehi jeko' lau-imi.</s>
      <s id="b.JAM.1.15.2">Pai' ane mpobabehi jeko' ncuu-i, ka'omea-na mpai' mate-i pai' -i ragaa' ngkai Alata'ala.</s>
     </seg>
     <seg type="verse" id="b.JAM.1.16">
      <s id="b.JAM.1.16.1">Ompi' -ku to kupe'ahi'!</s>
      <s id="b.JAM.1.16.2">Neo' -ta ma'ala rabagiu: Alata'ala uma-i-hana mposori-ta.</s>
     </seg>
     <seg type="verse" id="b.JAM.1.17">
      <s id="b.JAM.1.17.1">Hawe'ea pewai' to lompe' pai' to hono' tarata ngkai Alata'ala-hana.</s>
      <s id="b.JAM.1.17.2">Hi'a-mi to mpajadi' hawe'ea anu mehini hi langi'.</s>
      <s id="b.JAM.1.17.3">Hawe'ea to mehini hi langi' toe, ria kabalia' -na.</s>
      <s id="b.JAM.1.17.4">Aga Alata'ala, uma-hana ria kabalia' -na, pai' uma wo'o ria ka'uncua kalompea' -na.</s>
     </seg>
     <seg type="verse" id="b.JAM.1.18">
      <s id="b.JAM.1.18.1">Napohowa' -taka lolita-na to makono, pai' hante lolita-na toe napajadi' -tamo ana' -na.</s>
      <s id="b.JAM.1.18.2">Nababehi toe ntuku' konoa-na moto, bona ngkai hawe'ea to napajadi', kita' jadi' pomobohea-na.</s>
     </seg>
     <seg type="verse" id="b.JAM.1.19">
      <s id="b.JAM.1.19.1">Ompi' -ku to kupe'ahi'!</s>
      <s id="b.JAM.1.19.2">Penonoi lompe' -e' tohe'i: Butu dua-ta kana rodo mpe'epei, neo' haliu mololita pai' neo' jolia moroe.</s>
     </seg>
     <seg type="verse" id="b.JAM.1.20">
      <s id="b.JAM.1.20.1">Apa' tauna to moroe, uma-ra mpotuku' konoa Alata'ala.</s>
     </seg>
     <seg type="verse" id="b.JAM.1.21">
      <s id="b.JAM.1.21.1">Toe pai' kana tabahaka hawe'ea gau' to babo' pai' po'ingku to dada'a to jadi' kabiasaa-ta, pai' tapakadingki' nono-ta mpe'epei lolita to nahawu' Alata'ala hi rala nono-ta.</s>
      <s id="b.JAM.1.21.2">Apa' lolita-na toe-mi to mobaraka' mpobahaka-ta ngkai huku' jeko' -ta.</s>
     </seg>
     <seg type="verse" id="b.JAM.1.22">
      <s id="b.JAM.1.22.1">Jadi', kana tatuku' -mi Lolita Pue', neo' ra'epe mara-wadi.</s>
      <s id="b.JAM.1.22.2">Apa' ane ta'epe mara-wadi, mpobagiu woto-ta moto-tamo.</s>
     </seg>
     <seg type="verse" id="b.JAM.1.23">
      <s id="b.JAM.1.23.1">Tauna to mpo'epe Lolita Pue' pai' uma ratuku', hira' hewa tauna to mponaa lence-na hi pampewao'.</s>
     </seg>
     <seg type="verse" id="b.JAM.1.24">
      <s id="b.JAM.1.24.1">Ka'oti-na nanaa lence-na pai' -i malai, uma-pi nakiwoi ba beiwa-ki lence-na.</s>
     </seg>
     <seg type="verse" id="b.JAM.1.25">
      <s id="b.JAM.1.25.1">Toe pai' kana tapoinono lompe' hawa' Pue' pai' tida-ta mpotuku'.</s>
      <s id="b.JAM.1.25.2">Apa' hawa' Pue', moroli' lia, pai' ria kabaraka' -na mpobahaka-ta ngkai jeko'.</s>
      <s id="b.JAM.1.25.3">Jadi', neo' ta'epe mara-wadi, pai' kaliliu talipo'.</s>
      <s id="b.JAM.1.25.4">Kana tatuku' hawa' -na toe.</s>
      <s id="b.JAM.1.25.5">Apa' tauna to hewa toe-mi to nagane' Pue' hi hawe'ea to nababehi.</s>
     </seg>
     <seg type="verse" id="b.JAM.1.26">
      <s id="b.JAM.1.26.1">Ane ria tauna to mpo'uli' topo'agama-i, hiaa' uma najagai wiwi-na, mpobagiu woto-na moto-imi.</s>
      <s id="b.JAM.1.26.2">Uma ria kalaua po'agama-na tetu.</s>
     </seg>
     <seg type="verse" id="b.JAM.1.27">
      <s id="b.JAM.1.27.1">Ane po'ingku tauna to mo'agama mpu'u hante uma ria pebagiua-na ba kasalaia' -na hi poncilo Alata'ala to Tuama, hewa toi: mpewili' ana' ilu pai' tobalu to mpe'ahii' tuwu' -ra, pai' neo' mpotuku' gau' -ra to uma mpo'incai Alata'ala.</s>
     </seg>
    </div>
    <div type="chapter" id="b.JAM.2">
     <seg type="verse" id="b.JAM.2.1">
      <s id="b.JAM.2.1.1">Ompi' -ku hawe'ea!</s>
      <s id="b.JAM.2.1.2">Pue' -ta, Pue' Yesus Kristus, uma mowo kabaraka' -na.</s>
      <s id="b.JAM.2.1.3">Jadi', ane mepangala' -ta-damo hi Pue' -e, neo' -ta mpelence tauna.</s>
     </seg>
     <seg type="verse" id="b.JAM.2.2">
      <s id="b.JAM.2.2.1">Rapa' -na rata hi porumpua-ta hadua tauna to mohincii bulawa pai' moheai to ncola, pai' rata wo'o-hawo hadua tokabu to moheai ronto-na.</s>
     </seg>
     <seg type="verse" id="b.JAM.2.3">
      <s id="b.JAM.2.3.1">Ane meliu pebila' -ta hi tauna to lompe' pohea-na toe, pai' ta'uli' -ki: "Mai-ta mohura hi pohuraa to lompe' tohe'i," hiaa' hi tauna to kabu ta'uli': "Mokore hi retu-moko mai," ba ta'uli' -ki: "Mohura retu-moko hi ila',"</s>
     </seg>
     <seg type="verse" id="b.JAM.2.4">
      <s id="b.JAM.2.4.1">batua-na, tapoposisala hingka doo-ta, pai' tapelence tauna hante patuju to dada'a.</s>
     </seg>
     <seg type="verse" id="b.JAM.2.5">
      <s id="b.JAM.2.5.1">Ompi' -ku to kupe'ahi'!</s>
      <s id="b.JAM.2.5.2">Pe'epei lompe' -dile: tauna to mpe'ahii' katuwu' -ra, nau' uma-ra mo'ua' hi dunia' toi, Alata'ala mpelihi-ra bona jadi' mo'ua' hi pepangala' -ra.</s>
      <s id="b.JAM.2.5.3">Hira' toe-mi mpai' to mporata rasi' hi rala Kamagaua' -na, hewa to najanci-raka tauna to mpoka'ahi' -i.</s>
     </seg>
     <seg type="verse" id="b.JAM.2.6">
      <s id="b.JAM.2.6.1">Hiaa' ane hewa toe we'i pololita-ta hi torata-e, hewa taruge' lau-ramo doo-ta to kabu!</s>
      <s id="b.JAM.2.6.2">Hiaa' hema to biasa-na mpobalinai' -koi pai' mpakilu-koi hi totu'a ngata?</s>
      <s id="b.JAM.2.6.3">Bate tauna topo'ua' -hana!</s>
     </seg>
     <seg type="verse" id="b.JAM.2.7">
      <s id="b.JAM.2.7.1">Topo'ua' toe-ramo to mporuge' hanga' to tabila', to tatarima ngkai Alata'ala.</s>
     </seg>
     <seg type="verse" id="b.JAM.2.8">
      <s id="b.JAM.2.8.1">Po'ingku-ta to lompe' ompi', ane tatuku' hawa' Magau' -ta to tabasa hi rala Buku Tomoroli' to mpo'uli': "Kana tapoka'ahi' doo-ta hewa kampoka'ahi' -ta woto-ta moto."</s>
     </seg>
     <seg type="verse" id="b.JAM.2.9">
      <s id="b.JAM.2.9.1">Aga ane tapoposisala-di tauna ntuku' tuwu' -ra ba lence-ra, mojeko' -ta ompi'.</s>
      <s id="b.JAM.2.9.2">Monoa' -mi kamojeko' -ta, apa' Atura Pue' -mi to tatiboki toe-e.</s>
     </seg>
     <seg type="verse" id="b.JAM.2.10">
      <s id="b.JAM.2.10.1">Apa' nau' tahuduwukui mpotuku' hawe'ea parenta to hi rala Atura Pue', ane tatiboki nau' hanyala-wadi, bate masala' -ta-hana.</s>
      <s id="b.JAM.2.10.2">Ma'ala-mi ta'uli', hewa to tatiboki hawe'ea lau-mi.</s>
     </seg>
     <seg type="verse" id="b.JAM.2.11">
      <s id="b.JAM.2.11.1">Apa' ria hawa' Pue' to mpo'uli': "Neo' mobualo'."</s>
      <s id="b.JAM.2.11.2">Pai' ria wo'o hawa' -na to mpo'uli': "Neo' mepatehi."</s>
      <s id="b.JAM.2.11.3">Jadi', nau' uma-ta mobualo', aga ane mepatehi-ta, mpotiboki Atura Pue' oa' -tamo.</s>
     </seg>
     <seg type="verse" id="b.JAM.2.12">
      <s id="b.JAM.2.12.1">Toe pai' kana tapelompehi pololita-ta pai' po'ingku-ta.</s>
      <s id="b.JAM.2.12.2">Apa' kita' toi-mi to rapohurai kara-kara-ta ntuku' Atura Pue' to mpobahaka manusia' ngkai jeko'.</s>
     </seg>
     <seg type="verse" id="b.JAM.2.13">
      <s id="b.JAM.2.13.1">Apa' tauna to uma ria ahi' -na hi doo-na, Pue' mpai' mpohuku' -i hante uma ria ahi' -na.</s>
      <s id="b.JAM.2.13.2">Aga hi tauna to ma'ahi' hi doo-na, Pue' wo'o mpai' mpopohiloi-i ahi' -na hi eo pehukua'.</s>
     </seg>
     <seg type="verse" id="b.JAM.2.14">
      <s id="b.JAM.2.14.1">Ompi' -ku hawe'ea!</s>
      <s id="b.JAM.2.14.2">Napa-mi-hawo kalaua-na ane ta'uli' mepangala' -ta hi Pue', pai' po'ingku-ta uma mpotuku' konoa-na.</s>
      <s id="b.JAM.2.14.3">Ha tebahaka-ta mpai' ngkai huku' jeko' -ta ane hewa toe-wadi pepangala' -tae?</s>
      <s id="b.JAM.2.14.4">Uma-e'!</s>
     </seg>
     <seg type="verse" id="b.JAM.2.15">
      <s id="b.JAM.2.15.1">Rapa' -na ria hadua ompi' -ta to mparaluu pohea, pai' uma wo'o hono' pongkoni' -na butu eo-na.</s>
     </seg>
     <seg type="verse" id="b.JAM.2.16">
      <s id="b.JAM.2.16.1">Napa-mi-hawo kalaua-na ane ta'uli' -ki hewa toi: "Pelompehi momako'!</s>
      <s id="b.JAM.2.16.2">Kusarumaka moheai lompe' -ko pai' ngkoni' mpebohui-moko!"</s>
      <s id="b.JAM.2.16.3">Hiaa' ane uma-i tawai' napa to naparaluu, napa-mi-hawo kalaua-nae?</s>
     </seg>
     <seg type="verse" id="b.JAM.2.17">
      <s id="b.JAM.2.17.1">Wae wo'o hante pepangala' -ta: ane ta'uli' mepangala' -ta hi Pue', pai' po'ingku-ta uma mpotuku' konoa-na, batua-na mepangala' mara-ta-wadi.</s>
      <s id="b.JAM.2.17.2">Pepangala' to hewa toe, hewa pae to lopa'-- uma ria ihi-na.</s>
     </seg>
     <seg type="verse" id="b.JAM.2.18">
      <s id="b.JAM.2.18.1">Meka' ria mpai' to mpo'uli' hewa toi: "To hadua ncarumaka hi pepangala' -na, to hadua ncarumaka hi kalompe' po'ingku-na."</s>
      <s id="b.JAM.2.18.2">Hiaa' aku' mpo'uli': uma-ko bisa mpopohiloi-a pepangala' -nu tetu-e ane uma lompe' po'ingku-nu.</s>
      <s id="b.JAM.2.18.3">Aga aku', ngkai po'ingku-ku to lompe', kupopohiloi-koko karia-na wo'o pepangala' -ku hi Pue'.</s>
     </seg>
     <seg type="verse" id="b.JAM.2.19">
      <s id="b.JAM.2.19.1">Ha tapangala' kahadudua-na-wadi Alata'ala-e?</s>
      <s id="b.JAM.2.19.2">Makono moto tetu.</s>
      <s id="b.JAM.2.19.3">Aga ane tetu-wadi, uma hono'!</s>
      <s id="b.JAM.2.19.4">Bangku' seta-hawoe', rapangala' wo'o-rawo kahadudua-na-wadi Alata'ala.</s>
      <s id="b.JAM.2.19.5">Toe pai' moridi' -ra nakeni eka' -ra.</s>
     </seg>
     <seg type="verse" id="b.JAM.2.20">
      <s id="b.JAM.2.20.1">Wojo lia-ta ompi' ane ta'uli' hono' -mi mepangala' mara-wadi hi Alata'ala hante uma ria po'ingku-ta to lompe'.</s>
      <s id="b.JAM.2.20.2">Uma ria tuju-na pepangala' to hewa tetu.</s>
     </seg>
     <seg type="verse" id="b.JAM.2.21">
      <s id="b.JAM.2.21.1">Kiwoi tutura-na Abraham: Alata'ala mpotarima-i napomonoa' -i hi poncilo-na sabana po'ingku-na, apa' Abraham mpotonu Ishak ana' -na hi Alata'ala hi lolo watu pontunua pepuea'.</s>
     </seg>
     <seg type="verse" id="b.JAM.2.22">
      <s id="b.JAM.2.22.1">Hi tutura tohe'e, monoto-mi tahilo: pepangala' -na Abraham incana hi po'ingku-na.</s>
      <s id="b.JAM.2.22.2">Jadi', ma'ala-mi ta'uli' po'ingku-na toe mpakaroli' pepangala' -na.</s>
     </seg>
     <seg type="verse" id="b.JAM.2.23">
      <s id="b.JAM.2.23.1">Jadi', madupa' -mi lolita Buku Tomoroli' to mpo'uli': "Abraham mepangala' hi Alata'ala, pai' ngkai pepangala' -na toe, Alata'ala mpo'uli' kamonoa' -na hi poncilo-na."</s>
      <s id="b.JAM.2.23.2">Toe pai' rahanga' -i bale-na Alata'ala.</s>
     </seg>
     <seg type="verse" id="b.JAM.2.24">
      <s id="b.JAM.2.24.1">Monoto-mi tahilo kanapomonoa' -ra Alata'ala tauna to lompe' po'ingku-ra, uma wule' mepangala' mara-wadi.</s>
     </seg>
     <seg type="verse" id="b.JAM.2.25">
      <s id="b.JAM.2.25.1">Wae wo'o tutura-na Rahab, tobine to uma tumotoa gau' -na owi.</s>
      <s id="b.JAM.2.25.2">Ba hangkuja dua tantara to Yahudi rahubui hilou mopadaso' hi ngata bali', pai' Rahab toe-imi to mpopehani-ra hi tomi-na pai' natulungi-ra malai ntara ohea ntani' -na.</s>
      <s id="b.JAM.2.25.3">Ngkai po'ingku-na to lompe' toe-mi pai' alaa-na rapohewa tauna to monoa' -i.</s>
     </seg>
     <seg type="verse" id="b.JAM.2.26">
      <s id="b.JAM.2.26.1">Jadi', hewa woto to uma inohaa', ta'uli' mate-imi.</s>
      <s id="b.JAM.2.26.2">Wae wo'o pepangala' -ta, ane uma incana hi po'ingku-ta, hibali mate, uma ria kalaua-na.</s>
     </seg>
    </div>
    <div type="chapter" id="b.JAM.3">
     <seg type="verse" id="b.JAM.3.1">
      <s id="b.JAM.3.1.1">Ompi' -ku hawe'ea!</s>
      <s id="b.JAM.3.1.2">Neo' -koi wori' to doko' jadi' guru agama.</s>
      <s id="b.JAM.3.1.3">Apa' ta'inca moto ompi', motomo-pi mpai' pomparesa' -na Alata'ala hi kita' to jadi' guru ngkai pomparesa' -na hi tau ntani' -na.</s>
     </seg>
     <seg type="verse" id="b.JAM.3.2">
      <s id="b.JAM.3.2.1">Kita' omea pontu-na hala' mpo'ingku.</s>
      <s id="b.JAM.3.2.2">Ane rapa' -na ria tauna to uma hala' mpo'ingku hi pololita-ra, hira' toe-mi tauna to moroli'.</s>
      <s id="b.JAM.3.2.3">Ma'ala-ra mpokuasai hawe'ea kahinaa nono-ra.</s>
     </seg>
     <seg type="verse" id="b.JAM.3.3">
      <s id="b.JAM.3.3.1">Anu to kedi' ma'ala mpokuasai to bohe.</s>
      <s id="b.JAM.3.3.2">Biasa-na tasamai' jara' bona natuku' konoa-ta.</s>
      <s id="b.JAM.3.3.3">Hante sama' to kedi' ma'ala tahawai' jara' to bohe.</s>
     </seg>
     <seg type="verse" id="b.JAM.3.4">
      <s id="b.JAM.3.4.1">Wae wo'o kapal hi tahi': nau' hewa apa-mi kabohe-na pai' nawui ngolu' to bohe, kapal toe rapopomako' hiapa konoa pangkeni-na hante kaju to kedi' -wadi to rahanga' poguli'.</s>
     </seg>
     <seg type="verse" id="b.JAM.3.5">
      <s id="b.JAM.3.5.1">Wae wo'o hante jila' manusia' -e.</s>
      <s id="b.JAM.3.5.2">Nau' kedi' lia-wadi jila' -ta, aga uma mowo kabohe pepakeni-na.</s>
      <s id="b.JAM.3.5.3">Ngkai apu to kedi' -wadi, ponulu to mowela' bisa mampu.</s>
     </seg>
     <seg type="verse" id="b.JAM.3.6">
      <s id="b.JAM.3.6.1">Wae wo'o hante lolita to tapohowa' hante jila' -ta.</s>
      <s id="b.JAM.3.6.2">Lolita-ta toe hibalia kada'a-na hante apu.</s>
      <s id="b.JAM.3.6.3">Hi rala woto-ta, jila' -ta toe-mi to mpopehuwu wori' nyala kada'aa-na, meliu ngkai hawe'ea bagia woto-ta to ntani' -na.</s>
      <s id="b.JAM.3.6.4">Lolita to tapohowa' hante jila' -ta hewa apu to ngkai naraka, to mpakada'a hobo' katuwu' -ta.</s>
     </seg>
     <seg type="verse" id="b.JAM.3.7">
      <s id="b.JAM.3.7.1">Butu nyala binata to me'ila, danci, binata to menyolo pai' uru hi rala ue, ma'ala rapomou', pai' ria-mi tauna to mpomou' -ra.</s>
     </seg>
     <seg type="verse" id="b.JAM.3.8">
      <s id="b.JAM.3.8.1">Aga uma ria tauna to ma'ala mpomou' jila' manusia'!</s>
      <s id="b.JAM.3.8.2">Jila' manusia' dada'a lia-i, pai' uma-i ma'ala hawaia'.</s>
      <s id="b.JAM.3.8.3">Lolita to tapohowa' hante jila' -ta hewa rasu to mepatehi!</s>
     </seg>
     <seg type="verse" id="b.JAM.3.9">
      <s id="b.JAM.3.9.1">Lolita-ta ma'ala tapake' mpo'une' Pue' Ala Tuama-ta.</s>
      <s id="b.JAM.3.9.2">Pai' ma'ala wo'o tapake' mpotipo' doo-ta to napajadi' Pue' Ala ntuku' lence-na.</s>
     </seg>
     <seg type="verse" id="b.JAM.3.10">
      <s id="b.JAM.3.10.1">Ngkai wiwi to hameha' lau-wadi mehuwu lolita pe'une' pai' lolita petipo'.</s>
      <s id="b.JAM.3.10.2">Ompi' -ku hawe'ea!</s>
      <s id="b.JAM.3.10.3">Kakoo-kono-na ke neo' -hawo hewa toe.</s>
      <s id="b.JAM.3.10.4">Uma-hawo natao ane jila' -ta tapake' mpohowa' to lompe' pai' mpohowa' to dada'a wo'o.</s>
     </seg>
     <seg type="verse" id="b.JAM.3.11">
      <s id="b.JAM.3.11.1">Ha ria wo'o-hawo ue tuwu' to mpopehupa' ue to mononto pai' ue to mopai' wo'o?</s>
     </seg>
     <seg type="verse" id="b.JAM.3.12">
      <s id="b.JAM.3.12.1">Kaju ara uma-i mowua' zaitun.</s>
      <s id="b.JAM.3.12.2">Pai' kaju anggur, uma-i mowua' ara.</s>
      <s id="b.JAM.3.12.3">Buwu to mopoi' uma-i mpopehuwu ue to mononto.</s>
     </seg>
     <seg type="verse" id="b.JAM.3.13">
      <s id="b.JAM.3.13.1">Ane ria hi laintongo' -ta tauna to lompe' pekiri-na pai' monoto nono-na, kana napopehuwu kanotoa nono-na toe hante po'ingku-na to lompe' pai' hante kehi-na to mehuwu ngkai kadingki' nono-na, hewa to natao hi tauna to monoto nono-ra.</s>
     </seg>
     <seg type="verse" id="b.JAM.3.14">
      <s id="b.JAM.3.14.1">Tapi' ane ria hi rala nono-ta to mohingi' hi doo-ta pai' doko' mpopeliu woto-ta moto, neo' tapomolangko nono-ta, pai' neo' ta'uli' monoto mpu'u-mi-tana nono-ta.</s>
      <s id="b.JAM.3.14.2">Apa' kehi-ta toe mosisala hante tudui' to makono.</s>
     </seg>
     <seg type="verse" id="b.JAM.3.15">
      <s id="b.JAM.3.15.1">Kanotoa nono to hewa toe, bela-hana to ngkai Pue'.</s>
      <s id="b.JAM.3.15.2">Tetu ngkai dunia', ngkai kahinaa nono-ta, pai' ngkai seta!</s>
     </seg>
     <seg type="verse" id="b.JAM.3.16">
      <s id="b.JAM.3.16.1">Apa' ane ria tauna to mohingi' pai' -ra mpopeliu woto-ra moto, bate ria wo'o potudaa' pai' butu nyala kehi to dada'a.</s>
     </seg>
     <seg type="verse" id="b.JAM.3.17">
      <s id="b.JAM.3.17.1">Aga ane tauna to mporata mpu'u kanotoa nono ngkai Alata'ala, hewa toi po'ingku-ra: lomo' -lomo' -na moroli' nono-ra.</s>
      <s id="b.JAM.3.17.2">Doko' tuwu' hintuwu' -ra hante doo, mo'olu nono-ra pai' -ra mpotuku' konoa doo.</s>
      <s id="b.JAM.3.17.3">Jau-ra mpotulungi tauna to mpe'ahii', pai' mpobabehi kehi to lompe'.</s>
      <s id="b.JAM.3.17.4">Uma-ra mopahamalia pai' uma-ra turu mpomahapi.</s>
     </seg>
     <seg type="verse" id="b.JAM.3.18">
      <s id="b.JAM.3.18.1">Tauna to mpokono kahintuwuaa' pai' mpali' kahintuwuaa', po'ingku-ra bate mpotuku' konoa Alata'ala.</s>
     </seg>
    </div>
    <div type="chapter" id="b.JAM.4">
     <seg type="verse" id="b.JAM.4.1">
      <s id="b.JAM.4.1.1">Napa pai' alaa-na ria potudaa' pai' pomehonoa' -ni ompi'?</s>
      <s id="b.JAM.4.1.2">Tetu-le bate mehupa' ngkai kahinaa nono-ni to dada'a.</s>
      <s id="b.JAM.4.1.3">Kahinaa nono-ni to dada'a toe-mi to manga'e ncuu hi rala nono-ni, mpokeni-koi mpobabehi to dada'a.</s>
     </seg>
     <seg type="verse" id="b.JAM.4.2">
      <s id="b.JAM.4.2.1">Mehina-koi aga uma niratai to nipokahina.</s>
      <s id="b.JAM.4.2.2">Toe pai' alaa-na mepatehi-mokoi.</s>
      <s id="b.JAM.4.2.3">Mohingi' -koi mpokahina anu doo, aga uma oa' niratai.</s>
      <s id="b.JAM.4.2.4">Toe pai' alaa-na momehono' pai' motuda' -mokoi.</s>
      <s id="b.JAM.4.2.5">Uma oa' niratai to nipali', apa' uma niperapi' hi Pue'.</s>
     </seg>
     <seg type="verse" id="b.JAM.4.3">
      <s id="b.JAM.4.3.1">Ba nau' niperapi' -mi, uma oa' -koi rawai', apa' sala' patuju-ni.</s>
      <s id="b.JAM.4.3.2">Apa' napa to niperapi' tetu, doko' nipake' mpoka'oha nono-ni-wadi.</s>
     </seg>
     <seg type="verse" id="b.JAM.4.4">
      <s id="b.JAM.4.4.1">Koi', uma-koi tida mpotuku' Pue'!</s>
      <s id="b.JAM.4.4.2">Ha ni'inca wa ompi', ane tatuku' gau' to dada'a hi dunia' toi, kita' jadi' bali' -na Alata'ala?</s>
      <s id="b.JAM.4.4.3">Hangkani-pi ku'uli': hema to mpokono gau' to dada'a hi dunia' toi, hi'a-mi bali' Alata'ala!</s>
     </seg>
     <seg type="verse" id="b.JAM.4.5">
      <s id="b.JAM.4.5.1">Ba nipekiri-koina wae-e ompi', uma ria tuju-na ihi' Buku Tomoroli' to mpo'uli': Alata'ala mpajadi' nono manusia', tapi' nono-ta toe uma mowo hina-na.</s>
     </seg>
     <seg type="verse" id="b.JAM.4.6">
      <s id="b.JAM.4.6.1">Aga petulungia to nawai' -taka Pue' ngkai kabula rala-na meliu-hana kamoroho-na ngkai hawe'ea hina nono-ta.</s>
      <s id="b.JAM.4.6.2">Toe pai' ria te'uki' hi rala Buku Tomoroli': "Alata'ala mpo'ewa tauna to molangko nono-ra.</s>
      <s id="b.JAM.4.6.3">Tapi' tauna to dingki' nono-ra, natulungi-ra ngkai kabula rala-na."</s>
     </seg>
     <seg type="verse" id="b.JAM.4.7">
      <s id="b.JAM.4.7.1">Toe pai' kuparesai' -koi ompi': mengkoru-mokoi hi Alata'ala.</s>
      <s id="b.JAM.4.7.2">Ewa-imi Magau' Anudaa', napetiboi' moto-koi mpai'.</s>
     </seg>
     <seg type="verse" id="b.JAM.4.8">
      <s id="b.JAM.4.8.1">Mohui' -imi Alata'ala, pai' Hi'a wo'o mpomohui' -koi.</s>
      <s id="b.JAM.4.8.2">Koi' to mojeko', bahakai-mi mpobabehi jeko'.</s>
      <s id="b.JAM.4.8.3">Koi' to morompenga nono-ni, pomoroli' nono-ni.</s>
     </seg>
     <seg type="verse" id="b.JAM.4.9">
      <s id="b.JAM.4.9.1">Kana soho' nono-ta pai' geo' -ta mpokiwoi kamojeko' -ta.</s>
      <s id="b.JAM.4.9.2">Apa' ane ta'inca karia-na jeko' -ta, uma-hawo lompe' tapokagoe', kana taposoho' nono-hawo pai' tapokageo'.</s>
     </seg>
     <seg type="verse" id="b.JAM.4.10">
      <s id="b.JAM.4.10.1">Kana tapakadingki' nono-ta hi nyanyoa Pue', napomolangko moto-ta mpai'.</s>
     </seg>
     <seg type="verse" id="b.JAM.4.11">
      <s id="b.JAM.4.11.1">Ompi' -ompi', neo' -ta mometuntui'.</s>
      <s id="b.JAM.4.11.2">Tauna to mpotuntui' ba mposalai' ompi' -na, hewa mpotuntui' ba mposalai' Atura Pue' lau-imi.</s>
      <s id="b.JAM.4.11.3">Tauna to mposalai' ompi' -na, uma-i mpotuku' Atura Pue'.</s>
      <s id="b.JAM.4.11.4">Ma'ala-mi ta'uli', hewa hi'a lau-mi to mpobotuhi Atura Pue'.</s>
     </seg>
     <seg type="verse" id="b.JAM.4.12">
      <s id="b.JAM.4.12.1">Hiaa' hadua-na-wadi to masipato' mpowai' atura hi manusia' pai' to jadi' Topobotuhi.</s>
      <s id="b.JAM.4.12.2">Hi'a-mi Alata'ala, to ria kuasa-na mpohuku' -ta ba mpobahaka-ta ngkai huku'.</s>
      <s id="b.JAM.4.12.3">Jadi' kita' toi, hema rahi-tadie, pai' -ta daho' mpotuntui' doo-tae!</s>
     </seg>
     <seg type="verse" id="b.JAM.4.13">
      <s id="b.JAM.4.13.1">Toi paresa' -ku hi koi' to molangko nono-ni.</s>
      <s id="b.JAM.4.13.2">Mololita-koi hewa toi: "Eo toe lau ba mepulo mpai', me'ongko' -kai hilou hi ngata nu'anu, tida-makai hi ria nte hampae, modaga pai' -kai mporata rasi'."</s>
     </seg>
     <seg type="verse" id="b.JAM.4.14">
      <s id="b.JAM.4.14.1">Hiaa' bo uma ni'incai napa to jadi' mepulo!</s>
      <s id="b.JAM.4.14.2">Beiwa ntoto katuwu' -ni?</s>
      <s id="b.JAM.4.14.3">Katuwu' -nile hewa rangahu: kahiloa hampai', pai' muu-mule' moronto-mi!</s>
     </seg>
     <seg type="verse" id="b.JAM.4.15">
      <s id="b.JAM.4.15.1">Kakoo-kono-na kana hewa toe-di-hawo-le lolita-nie: "Ane napokono Pue', tuwu' -kai pai' ma'ala kibabehi nu'anu pai' nu'anu."</s>
     </seg>
     <seg type="verse" id="b.JAM.4.16">
      <s id="b.JAM.4.16.1">Hiaa' uma-di hewa toe pololita-nie.</s>
      <s id="b.JAM.4.16.2">Molangko lau-di nono-ni pai' mpopeliu tuwu' -ni.</s>
      <s id="b.JAM.4.16.3">Hawe'ea to hewa tetu, bate dada'a-hana.</s>
     </seg>
     <seg type="verse" id="b.JAM.4.17">
      <s id="b.JAM.4.17.1">Jadi', tauna to mpo'inca mpobabehi to lompe', pai' uma-di nababehi-e, bate napojeko'.</s>
     </seg>
    </div>
    <div type="chapter" id="b.JAM.5">
     <seg type="verse" id="b.JAM.5.1">
      <s id="b.JAM.5.1.1">Toi paresa' -ku hi tauna topo'ua'.</s>
      <s id="b.JAM.5.1.2">Motantangi' -mokoi pai' geo', apa' narumpa' -koi mpai' kaparia.</s>
     </seg>
     <seg type="verse" id="b.JAM.5.2">
      <s id="b.JAM.5.2.1">Ka'uaa' -ni moronto-mi.</s>
      <s id="b.JAM.5.2.2">Pohea-ni ntoto' -mi.</s>
     </seg>
     <seg type="verse" id="b.JAM.5.3">
      <s id="b.JAM.5.3.1">Bulawa pai' salaka' to niloju', ta'igaraa' -mi.</s>
      <s id="b.JAM.5.3.2">Pai' ka'uaa' -ni to ta'igaraa' tetu mpai' jadi' tanda kahala' mpopake' -ni ka'uaa' -ni.</s>
      <s id="b.JAM.5.3.3">Mpoloju' -koi rewa hi dunia', hiaa' dunia' toi neo' hudu-mi!</s>
      <s id="b.JAM.5.3.4">Toe pai' rasesa' mpu'u-koi mpai', hewa to nakoni' apu.</s>
     </seg>
     <seg type="verse" id="b.JAM.5.4">
      <s id="b.JAM.5.4.1">Tauna to mobago hi bonea-ni, uma-ra niwai' gaji'.</s>
      <s id="b.JAM.5.4.2">Epe-mi pontodohaka-ra!</s>
      <s id="b.JAM.5.4.3">Topobago to mepae hi bonea-ni mekakae mperapi' tulungi, pai' pekakae-ra toe na'epe-mi Pue' Alata'ala, Pue' to bohe baraka' -na.</s>
     </seg>
     <seg type="verse" id="b.JAM.5.5">
      <s id="b.JAM.5.5.1">Koi' hewa porewua to raruduhi pai' rasumale', apa' hi dunia' toi tuwu' mpomaradika-koi, mpali' kagoea' -ni, tapi' ka'omea-na mpai' bate rahuku' -koi.</s>
     </seg>
     <seg type="verse" id="b.JAM.5.6">
      <s id="b.JAM.5.6.1">Koi' mpohuku' pai' mpopatehi tauna to uma masala', to uma-ra bisa mpo'ewa-koi.</s>
     </seg>
     <seg type="verse" id="b.JAM.5.7">
      <s id="b.JAM.5.7.1">Toe-mi ompi', pai' kana tari-ta duu' -na Pue' rata nculii'.</s>
      <s id="b.JAM.5.7.2">Hilo pe' posabara topolia' -e, mpopea-ra duu' -na ria wua' polia' -ra to rasarumaka.</s>
      <s id="b.JAM.5.7.3">Mosabara-ra mpopea uda ka'oti-ra ntuja', duu' -na rata tempo-na mepae.</s>
     </seg>
     <seg type="verse" id="b.JAM.5.8">
      <s id="b.JAM.5.8.1">Wae wo'o kita' kana mosabara ompi'.</s>
      <s id="b.JAM.5.8.2">Pakatida nono-ta, apa' neo' rata mpu'u-imi Pue' -ta.</s>
     </seg>
     <seg type="verse" id="b.JAM.5.9">
      <s id="b.JAM.5.9.1">Ompi', neo' -ta ngkunuti pai' momesaa-salai', bona neo' -ta rabelahi huku'.</s>
      <s id="b.JAM.5.9.2">Apa' Pue', etu-imi mai hi wobo'!</s>
      <s id="b.JAM.5.9.3">Hi'a-damo mpai' to mpobotuhi omea.</s>
     </seg>
     <seg type="verse" id="b.JAM.5.10">
      <s id="b.JAM.5.10.1">Ompi' -ku hawe'ea!</s>
      <s id="b.JAM.5.10.2">Kiwoi-koi nabi owi to mpokeni Lolita Pue'.</s>
      <s id="b.JAM.5.10.3">Mosabara-ra pai' tari-ra mpotodohaka kaparia.</s>
      <s id="b.JAM.5.10.4">Agina tatuku' posabara-ra.</s>
     </seg>
     <seg type="verse" id="b.JAM.5.11">
      <s id="b.JAM.5.11.1">Apa' hema-ra-kona to ta'uli' morasi' -e?</s>
      <s id="b.JAM.5.11.2">To morasi' -le, tauna to ntaha hi rala kaparia.</s>
      <s id="b.JAM.5.11.3">Ni'inca moto tutura-na Ayub, kantaha-na hi rala kaparia-na.</s>
      <s id="b.JAM.5.11.4">Pai' ni'inca beiwa Pue' mpogane' -i hi ka'omea-na.</s>
      <s id="b.JAM.5.11.5">Apa' Pue', ma'ahi' lia-i, pai' lompe' nono-na.</s>
     </seg>
     <seg type="verse" id="b.JAM.5.12">
      <s id="b.JAM.5.12.1">Ompi' -ku hawe'ea!</s>
      <s id="b.JAM.5.12.2">Ngkai hawe'ea paresa' -ku, toi-mi to meliu mpu'u: Neo' -ta mosumpa, mpokahangai' langi' ba mpokahangai' dunia' ba napa-napa ntani' -na.</s>
      <s id="b.JAM.5.12.3">Ane patuju-ta mpo'uli' io', uli' -mi-hana "Io'."</s>
      <s id="b.JAM.5.12.4">Ane patuju-ta mpo'uli' uma, uli' -mi "Uma," bona neo' -ta rabelahi huku'.</s>
     </seg>
     <seg type="verse" id="b.JAM.5.13">
      <s id="b.JAM.5.13.1">Ane ria hi laintongo' -ta to narumpa' kasusaa', agina mosampaya-i.</s>
      <s id="b.JAM.5.13.2">Ane ria to goe', agina morona' -i mpo'une' Alata'ala.</s>
     </seg>
     <seg type="verse" id="b.JAM.5.14">
      <s id="b.JAM.5.14.1">Ane ria to peda', agina mpokio' -i pangkeni agama, bona pangkeni toera mposampayai-i pai' mpogelai' -i hante lana hi rala hanga' Pue'.</s>
     </seg>
     <seg type="verse" id="b.JAM.5.15">
      <s id="b.JAM.5.15.1">Ane mosampaya-ra hante nono to mepangala', tauna to peda' bate mo'uri' mpai'.</s>
      <s id="b.JAM.5.15.2">Pue' mpaka'uri' -i, pai' ane ria jeko' -na, ra'ampungi-ki.</s>
     </seg>
     <seg type="verse" id="b.JAM.5.16">
      <s id="b.JAM.5.16.1">Toe-mi pai' kana himpau tapangaku' sala' -ta pai' momeposampayai, bona mo'uri' -ta.</s>
      <s id="b.JAM.5.16.2">Posampaya tauna to monoa' nono-ra moso' lia.</s>
     </seg>
     <seg type="verse" id="b.JAM.5.17">
      <s id="b.JAM.5.17.1">Kiwoi tutura-na nabi Elia owi.</s>
      <s id="b.JAM.5.17.2">Nabi Elia toei, manusia' hewa kita' wo'o-i-wadi-hawo.</s>
      <s id="b.JAM.5.17.3">Mosampaya-i hante nono-na mpu'u bona neo' udaa.</s>
      <s id="b.JAM.5.17.4">Uma mpu'u-pi dungku uda rala-na tolu mpae ono mula.</s>
     </seg>
     <seg type="verse" id="b.JAM.5.18">
      <s id="b.JAM.5.18.1">Oti toe, mosampaya wo'o-imi, duu' -na langi' mpopana'u-mi uda pai' alaa-na ria-mi wua' polia' -ra.</s>
     </seg>
     <seg type="verse" id="b.JAM.5.19">
      <s id="b.JAM.5.19.1">Ompi' -ku hawe'ea!</s>
      <s id="b.JAM.5.19.2">Ane ria doo-ta to meleli' ngkai tudui' to makono, pai' ria hadua to mpotete' -i nculii' hi Pue', lompe' kehi-na toe.</s>
     </seg>
     <seg type="verse" id="b.JAM.5.20">
      <s id="b.JAM.5.20.1">Apa' tauna to mpokeni topojeko' nculii' ngkai kehi-na to sala', mpohore-imi ngkai silaka to duu' kahae-hae-na, pai' jeko' -na to wori' te'ampungi-mi.</s>
     </seg>
    </div>
   </div>
   <div type="book" id="b.1PE">
    <div type="chapter" id="b.1PE.1">
     <seg type="verse" id="b.1PE.1.1">
      <s id="b.1PE.1.1.1">Sura toi ngkai aku', Petrus, suro Yesus Kristus, kupakatu tilou hi koi' ompi' -ompi' to napelihi-mokoi Alata'ala, pai' to pahawu' -hawu' hi propinsi Pontus, Galatia, Kapadokia, Asia pai' Bitinia, pai' to mesowo' hi olo' tauna to uma mpo'incai Alata'ala.</s>
     </seg>
     <seg type="verse" id="b.1PE.1.2">
      <s id="b.1PE.1.2.1">Napelihi-koi Alata'ala to Tuama apa' wae-mi patuju-na ngkai lomo' -na.</s>
      <s id="b.1PE.1.2.2">Napelihi-koi hante pobago Inoha' Tomoroli' to mpopajadi' -koi bagia-na, alaa-na mengkoru-mokoi hi Yesus Kristus pai' napomoroli' -mokoi hante raa' -na.</s>
      <s id="b.1PE.1.2.3">Wori' tabe: mekakae-a hi Alata'ala bona nawai' -koi kawoo-woria' gane' -na pai' kalompea' tuwu'.</s>
     </seg>
     <seg type="verse" id="b.1PE.1.3">
      <s id="b.1PE.1.3.1">Mai-tamo mpo'une' Alata'ala, Tuama-na Pue' -ta Yesus Kristus!</s>
      <s id="b.1PE.1.3.2">Ngkai pe'ahi' -na to bohe, nawai' -tamo katuwua' to bo'u, pai' katuwua' to bo'u toe tarata ngkai katuwu' -na nculii' Yesus Kristus.</s>
      <s id="b.1PE.1.3.3">Toe pai' moroho poncarumaka-ta.</s>
     </seg>
     <seg type="verse" id="b.1PE.1.4">
      <s id="b.1PE.1.4.1">Tasarumaka Alata'ala mpowai' -ta rasi' to naporodo hi hawe'ea ana' -na.</s>
      <s id="b.1PE.1.4.2">Rasi' toe, to uma mogero ba mobali' ba jadi' pope, apa' natimamahi-taka hi suruga.</s>
     </seg>
     <seg type="verse" id="b.1PE.1.5">
      <s id="b.1PE.1.5.1">Hawe'ea toe ompi', bate nipobagia, apa' mepangala' -mokoi hi Alata'ala pai' napewili' -koi hante baraka' -na bona mporata-koi mpai' kalompea' to rodo ami' -mi nawai' -kokoi hi Eo Kiama.</s>
     </seg>
     <seg type="verse" id="b.1PE.1.6">
      <s id="b.1PE.1.6.1">Ngkai toe-mi ompi', pai' kana goe' oa' -koi.</s>
      <s id="b.1PE.1.6.2">Nau' tempo toi susa' nono-ni apa' wori' nyala pesori mporumpa' -koi, goe' moto nono-ni, apa' kasusaa' -ni toe hangkale'liu-wadi,</s>
     </seg>
     <seg type="verse" id="b.1PE.1.7">
      <s id="b.1PE.1.7.1">pai' patuju-na bona rapongincai karoho pepangala' -ni.</s>
      <s id="b.1PE.1.7.2">Bulawa raparesa' hante apu raponciloi-ki ba bulawa mpu'u-idi ba bela-di.</s>
      <s id="b.1PE.1.7.3">Pai' pepangala' -ni toe, meliu kasuli' oli-na ngkai bulawa, apa' bulawa uma tida duu' kahae-hae-na.</s>
      <s id="b.1PE.1.7.4">Jadi', hewa bulawa raparesa' hante apu, wae wo'o pepangala' -ni raparesa' hante pesori.</s>
      <s id="b.1PE.1.7.5">Bona ane monoto mpu'u-damo pepangala' -ni, ra'une', rabila' pai' rapomolangko-koi mpai', nto'u karata-na nculii' Yesus Kristus hi dunia' toi.</s>
     </seg>
     <seg type="verse" id="b.1PE.1.8">
      <s id="b.1PE.1.8.1">Yesus Kristus toei, nau' ko'ia-i ria nihiloi owi, nipoka'ahi' -imi.</s>
      <s id="b.1PE.1.8.2">Nau' uma-i nihiloi wae lau, nipangala' -imi.</s>
      <s id="b.1PE.1.8.3">Toe pai' goe' nono-ni, pai' kagoe' nono-ni toe uma-pi hudu ra'uli', apa' bohe mpu'u.</s>
     </seg>
     <seg type="verse" id="b.1PE.1.9">
      <s id="b.1PE.1.9.1">Goe' -koi, apa' nirata-mi wua' pepangala' -ni, toe-mi kalompea' tuwu' kao' -ni.</s>
     </seg>
     <seg type="verse" id="b.1PE.1.11">
      <s id="b.1PE.1.11.1">Nabi-nabi to owi mpolowa ami' -mi beiwa Alata'ala mpopohiloi-koi ahi' -na hi tempo toi.</s>
      <s id="b.1PE.1.11.2">Ngkai petete' Inoha' Kristus to hi rala nono-ra, Alata'ala mpopo'incai ami' -ramo kaparia to mporumpa' woto Kristus mpai', pai' kabohe tuwu' to narata ane timpaliu-damo kaparia-na toe.</s>
      <s id="b.1PE.1.11.3">Aga nabi to owi toera, uma ra'incai beiwa kadupa' -na to ralowa toe.</s>
      <s id="b.1PE.1.11.4">Toe pai' rapewulihi' mpu'u, doko' ra'inca ba nto'uma pai' beiwa kadupa' -na hawe'ea to ralowa toe.</s>
     </seg>
     <seg type="verse" id="b.1PE.1.12">
      <s id="b.1PE.1.12.1">Alata'ala mpo'uli' -raka nabi toera: napa to ralowa toe, bela hi hira' moto kadungkua-na.</s>
      <s id="b.1PE.1.12.2">To ralowa toe, hi koi' -hana kadungkua-na.</s>
      <s id="b.1PE.1.12.3">Pai' hewa toe lau, napa to ralowa nabi to owi toera, raparata-mi hante kanoto-noto-na hi koi', apa' ria-mi tauna to mpoparata-kokoi Kareba Lompe' hante baraka' Inoha' Tomoroli' to ngkai Alata'ala.</s>
      <s id="b.1PE.1.12.4">Bangku' mala'eka-hawoe', doko' lia-ra-rawo mpewulihi' kalompea' to nirata-mi toe-e ompi'.</s>
     </seg>
     <seg type="verse" id="b.1PE.1.13">
      <s id="b.1PE.1.13.1">Jadi' ompi' -ompi', apa' ria-mi poncarumakaa-ni to moroho toe-e, toe pai' ku'uli' -kokoi: pakanoto-mi nono-ni, neo' lempe', pai' ncarumaka mpu'u-mokoi hi rasi' to rawai' -kokoi ane rata nculii' -ipi mpai' Yesus Kristus.</s>
     </seg>
     <seg type="verse" id="b.1PE.1.14">
      <s id="b.1PE.1.14.1">Apa' lawi' napo'ana' -mokoi Alata'ala-e, tuku' -mi hawa' -na, neo' -pi ntora mpotuku' konoa-ni moto hewa owi nto'u-ni hi rala kabengia-na-pidi.</s>
     </seg>
     <seg type="verse" id="b.1PE.1.15">
      <s id="b.1PE.1.15.1">Kana moroli' -koi hi butu nyala akeka-ni, apa' Alata'ala, moroli' -i-hana, pai' nakio' -koi bona mpotuku' kehi-na.</s>
     </seg>
     <seg type="verse" id="b.1PE.1.16">
      <s id="b.1PE.1.16.1">Apa' ria Lolita Alata'ala to te'uki' owi to mpo'uli': "Kana moroli' -koi, apa' Aku' toi moroli' -a."</s>
     </seg>
     <seg type="verse" id="b.1PE.1.17">
      <s id="b.1PE.1.17.1">Ompi' -ompi', mo'oha' -koi hi dunia' toi hewa tauna to liu-wadi.</s>
      <s id="b.1PE.1.17.2">Pai' ane mosampaya-koi hi Alata'ala, ni'uli' Kahi'a-na Tuama-ni.</s>
      <s id="b.1PE.1.17.3">Toe pai' kana mengkoru-koi hi Alata'ala bula-ni mo'oha' hi dunia' toi-pidi.</s>
      <s id="b.1PE.1.17.4">Apa' Alata'ala to Nipotuama toei-e, Hi'a-mi Topohura to mpobotuhi kara-kara butu dua tauna ntuku' po'ingku-ra, uma-i-hana mpelence tauna.</s>
     </seg>
     <seg type="verse" id="b.1PE.1.18">
      <s id="b.1PE.1.18.1">Mengkoru-koi hi Alata'ala, apa' ni'inca moto napa pobayari-na Alata'ala bona mpobahaka-koi ngkai tuwu' -ni to ri'ulu.</s>
      <s id="b.1PE.1.18.2">Tuwu' -ni to ri'ulu to nipososora ngkai ntu'a-ni toe, uma ria tuju-na.</s>
      <s id="b.1PE.1.18.3">Aga Alata'ala mpobahaka-mokoi ngkai tuwu' -ni to ri'ulu toe, pai' pobayari-na bela rewa to uma tida duu' kahae-hae-na, hewa bulawa ba salaka',</s>
     </seg>
     <seg type="verse" id="b.1PE.1.19">
      <s id="b.1PE.1.19.1">tapi' to masuli' lia oli-na, toe-mi raa' -na Kristus.</s>
      <s id="b.1PE.1.19.2">Kristus toe raponcawa ana' bima to uma ria kasalaia' -na ba kakuraa' -na, to rasumale' jadi' tolo' woto-ni.</s>
     </seg>
     <seg type="verse" id="b.1PE.1.20">
      <s id="b.1PE.1.20.1">Kako'ia-na dunia' rapajadi', napakatantu ami' -mi Alata'ala Kayesus-na to jadi' Topetolo'.</s>
      <s id="b.1PE.1.20.2">Aga lako' mehupa' -idi hi dunia' bona mpotolo' -koi hi eo-eo mpomohui' Eo Kiama toi-e.</s>
     </seg>
     <seg type="verse" id="b.1PE.1.21">
      <s id="b.1PE.1.21.1">Ngkai Hi'a toe-mi pai' alaa-na mepangala' -mokoi hi Alata'ala.</s>
      <s id="b.1PE.1.21.2">Alata'ala mpopotuwu' -i nculii' pai' nawai' -i kabohea tuwu' -na, alaa-na mepangala' pai' mesarumaka-mokoi hi Alata'ala.</s>
     </seg>
     <seg type="verse" id="b.1PE.1.22">
      <s id="b.1PE.1.22.1">Jadi' ompi' -ompi', nituku' -mi Kareba to makono, pai' nipakaroli' nono-ni bona ma'ala-koi mpoka'ahi' ompi' hampepangalaa' -ni hante nono-ni mpu'u.</s>
      <s id="b.1PE.1.22.2">Toe pai' kuparesai' -koi bona momepoka'ahi' mpu'u-mpu'u-koi hadua pai' hadua hante karoli' -roli' nono-ni.</s>
     </seg>
     <seg type="verse" id="b.1PE.1.23">
      <s id="b.1PE.1.23.1">Apa' mporata katuwua' to bo'u-mokoi, pai' katuwua' -ni to bo'u toe, bela-pi ngkai manusia' to kana mate.</s>
      <s id="b.1PE.1.23.2">Katuwua' -ni toe, ngkai Alata'ala to uma-hana ria kamatea-na.</s>
      <s id="b.1PE.1.23.3">Mporata-koi katuwua' to bo'u toe, apa' mepangala' -mokoi hi Lolita Alata'ala to tuwu' pai' to tida duu' kahae-hae-na.</s>
     </seg>
     <seg type="verse" id="b.1PE.1.24">
      <s id="b.1PE.1.24.1">Hewa to te'uki' hi rala Buku Tomoroli' owi: Katuwu' manusia' -le, hewa kowo', hawe'ea kancolaa-ra hewa sehe kowo'.</s>
      <s id="b.1PE.1.24.2">Kowo' molaju, sehe-na roda',</s>
     </seg>
     <seg type="verse" id="b.1PE.1.25">
      <s id="b.1PE.1.25.1">aga Lolita Pue' tida duu' kahae-hae-na."</s>
     </seg>
    </div>
    <div type="chapter" id="b.1PE.2">
     <seg type="verse" id="b.1PE.2.1">
      <s id="b.1PE.2.1.1">Toe pai' kuparesai' -koi ompi': bahaka-mi butu nyala kehi to dada'a pai' hawe'ea lolita-ni to boa'.</s>
      <s id="b.1PE.2.1.2">Neo' -pokoi mebagiu, neo' mohingi', neo' mporuge' doo.</s>
     </seg>
     <seg type="verse" id="b.1PE.2.2">
      <s id="b.1PE.2.2.1">Hewa ana'lei to lako' putu to mpokahina ue tii', koi' wo'o kana mpokahina pongkoni' kao' -ni, tetu-mi Lolita Pue'.</s>
      <s id="b.1PE.2.2.2">Bona ngkai Lolita Pue' toe kamoroo-rohoa pai' kamonoo-notoa katuwua' kao' -ni.</s>
     </seg>
     <seg type="verse" id="b.1PE.2.3">
      <s id="b.1PE.2.3.1">Neo' nibahakai mpokahina Lolita Pue' toe, lawi' nirasai-mi kalompe' nono-na.</s>
     </seg>
     <seg type="verse" id="b.1PE.2.4">
      <s id="b.1PE.2.4.1">Pue' Yesus rarapai' -ki hameha' watu to tuwu'.</s>
      <s id="b.1PE.2.4.2">Watu toe ratadi manusia', apa' ra'uli' uma ria kalaua-na.</s>
      <s id="b.1PE.2.4.3">Tapi' hi poncilo Alata'ala, watu toei masuli' lia oli-na, pai' Alata'ala mpopelihi watu toei jadi' poko parawatu.</s>
      <s id="b.1PE.2.4.4">Pai' koi' wo'o, ompi' -ompi' tumai-mokoi hi Pue',</s>
     </seg>
     <seg type="verse" id="b.1PE.2.5">
      <s id="b.1PE.2.5.1">bona napajadi' -koi hewa watu-watu to tuwu' to rapake' mpowangu tomi pepuea' hi Alata'ala.</s>
      <s id="b.1PE.2.5.2">Napajadi' wo'o-koi imam-imam to moroli'.</s>
      <s id="b.1PE.2.5.3">Apa' hewa imam mpotonu pepue' hi Alata'ala, wae wo'o koi' mpotonu nono-ni hi Alata'ala, niponcawa pepue' -ni hi Hi'a.</s>
      <s id="b.1PE.2.5.4">Pai' pepue' -ni toe bate mpakagoe' nono-na, sabana petauntongoi' -na Yesus Kristus.</s>
     </seg>
     <seg type="verse" id="b.1PE.2.6">
      <s id="b.1PE.2.6.1">Hi rala Buku Tomoroli', Magau' Topetolo' rarapai' -ki watu to napelihi Alata'ala, hewa toi moni-na: Hilo!</s>
      <s id="b.1PE.2.6.2">Kupelihi hameha' watu to masuli' oli-na, kuhu'a hi Bulu' Sion, kupajadi' poko parawatu.</s>
      <s id="b.1PE.2.6.3">Hema-hema to mepangala' hi watu toei, uma-ra mpai' hala'nawu'."</s>
     </seg>
     <seg type="verse" id="b.1PE.2.7">
      <s id="b.1PE.2.7.1">Magau' Topetolo' toei hewa watu to masuli' oli-na hi koi' to mpopangala' -i.</s>
      <s id="b.1PE.2.7.2">Aga tauna to uma mpopangala' -i bate mporata silaka, alaa-na madupa' -mi lolita Buku Tomoroli' to mpo'uli': Watu toe ratadi topowangu tomi.</s>
      <s id="b.1PE.2.7.3">Ntaa' we'i, watu toe lau-idi to jadi' poko parawatu-e."</s>
     </seg>
     <seg type="verse" id="b.1PE.2.8">
      <s id="b.1PE.2.8.1">"Watu toe jadi' watu katewincia' -ra, pai' watu katehopoa' -ra."</s>
     </seg>
     <seg type="verse" id="b.1PE.2.9">
      <s id="b.1PE.2.9.1">Aga koi' ompi' -ompi', napelihi-moko-koina Alata'ala, napajadi' -koi imam-imam to mpokamu bago mpepue' hi Magau' -ta.</s>
      <s id="b.1PE.2.9.2">Napatani' -koi jadi' bagia-na pai' ntodea-na to moroli'.</s>
      <s id="b.1PE.2.9.3">Nababehi toe bona koi' mpopalele hi hawe'ea tauna babehia-na to mobaraka', nitutura-raka kanakio' -ni malai ngkai kabengia-na mesua' hi rala kabajaa-na to uma mowo kalompe' -na.</s>
     </seg>
     <seg type="verse" id="b.1PE.2.10">
      <s id="b.1PE.2.10.1">Owi, bela-koi bagia-na, aga wae lau napobagia-mokoi.</s>
      <s id="b.1PE.2.10.2">Owi-koi uma mpo'incai pe'ahi' -na, aga wae lau ni'inca-mi pe'ahi' -na.</s>
     </seg>
     <seg type="verse" id="b.1PE.2.11">
      <s id="b.1PE.2.11.1">Ompi' -ompi' to kupe'ahi'!</s>
      <s id="b.1PE.2.11.2">Katuwu' -ta hi rala dunia' toi, hewa tauna to mesowo' pai' hewa tauna to liu-ta-wadi, apa' mo'oha' -ta hi olo' tauna to uma-ra mepangala' hi Pue'.</s>
      <s id="b.1PE.2.11.3">Toe pai' kuparesai' -koi: neo' mpotuku' kahinaa nono-ni to dada'a, apa' kahinaa to dada'a toe mosisala hante kalompea' tuwu' kao' -ni.</s>
     </seg>
     <seg type="verse" id="b.1PE.2.12">
      <s id="b.1PE.2.12.1">Pontu-na ria tauna to uma mpo'incai Pue' to mpobalihi-koi, ra'uli' dada'a gau' -ni.</s>
      <s id="b.1PE.2.12.2">Toe pai' kana nipelompehi mpu'u po'ingku-ni, bona rahilo kalompe' po'ingku-ni toe.</s>
      <s id="b.1PE.2.12.3">Ka'omea-na mpai', rapangaku' -mi kalompe' po'ingku-ni, pai' mpo'une' Alata'ala-ramo hi eo karata-na.</s>
     </seg>
     <seg type="verse" id="b.1PE.2.13">
      <s id="b.1PE.2.13.1">Kana mengkoru-ta hi hawe'ea topoparenta to rapakatantu manusia', apa' toe-mi konoa Pue'.</s>
      <s id="b.1PE.2.13.2">Mengkoru hi magau' bohe, apa' lawi' hi'a-mi to hi wongko-na mpu'u.</s>
     </seg>
     <seg type="verse" id="b.1PE.2.14">
      <s id="b.1PE.2.14.1">Mengkoru hi gubernur, apa' lawi' hi'a to napopale magau' mpohuku' tauna to dada'a gau' -ra pai' mpo'une' tauna to lompe' gau' -ra.</s>
     </seg>
     <seg type="verse" id="b.1PE.2.15">
      <s id="b.1PE.2.15.1">Apa' toe-mi konoa Pue', bona ngkai kalompe' po'ingku-ta, tauna to uma mpo'incai Pue', uma-rapa daho' mpobalihi-ta, apa' monoto-mi ka'uma-na makono pebalihi-ra toe.</s>
     </seg>
     <seg type="verse" id="b.1PE.2.16">
      <s id="b.1PE.2.16.1">Kakoo-kono-na, kita' to Kristen, uma-tapa napobatua jeko', apa' Alata'ala mpobahaka-tamo ngkai kuasa jeko'.</s>
      <s id="b.1PE.2.16.2">Aga kabela-ta batua toe neo' -hawo tapo'ohea mpobabehi to dada'a.</s>
      <s id="b.1PE.2.16.3">Agina mpotuku' konoa Alata'ala-tamo, apa' lawi' batua-na mpu'u-tamo.</s>
     </seg>
     <seg type="verse" id="b.1PE.2.17">
      <s id="b.1PE.2.17.1">Saile' hawe'ea tauna.</s>
      <s id="b.1PE.2.17.2">Poka'ahi' ompi' hampepangalaa' -ta, pengkorui Alata'ala, pai' bila' magau' -ta.</s>
     </seg>
     <seg type="verse" id="b.1PE.2.18">
      <s id="b.1PE.2.18.1">Batua-batua, pengkorui pai' bila' maradika-ni, uma wule' hi maradika-ni to lompe' pai' to mo'olu kehi-ra.</s>
      <s id="b.1PE.2.18.2">Bangku' maradika-ni to seke-e', bate nipengkorui-ra.</s>
     </seg>
     <seg type="verse" id="b.1PE.2.19">
      <s id="b.1PE.2.19.1">Ane ria-koi to nabalinai' maradika-ni nau' uma ria sala' -ni, pai' ane ntaha-koi mpokolo kaparia toe apa' mpokiwoi-koi konoa Alata'ala, bate nagane' -koi Alata'ala.</s>
     </seg>
     <seg type="verse" id="b.1PE.2.20">
      <s id="b.1PE.2.20.1">Ha na'une' -koi mpai' Alata'ala ane mosabara-koi mpengkatarii kaparia to nirata apa' masala' -koie?</s>
      <s id="b.1PE.2.20.2">Uma-hawo.</s>
      <s id="b.1PE.2.20.3">Tapi' ane mporata-koi kaparia sabana po'ingku-ni to lompe' pai' mosabara-koi mpokolo kaparia toe, bate nagane' -koi Alata'ala.</s>
     </seg>
     <seg type="verse" id="b.1PE.2.21">
      <s id="b.1PE.2.21.1">Apa' toe-mile pai' nakio' -koi Alata'ala-e: nakio' -koi bona mo'ingku lompe', nau' -koi rabalinai'.</s>
      <s id="b.1PE.2.21.2">Apa' Kristus wo'o mporata kaparia sabana koi', pai' nawai' -koi tonco bona nituku' laa' -na.</s>
     </seg>
     <seg type="verse" id="b.1PE.2.22">
      <s id="b.1PE.2.22.1">Uma-i ria mpobabehi jeko', uma ria lolita boa' to howa' ngkai wiwi-na.</s>
     </seg>
     <seg type="verse" id="b.1PE.2.23">
      <s id="b.1PE.2.23.1">Ralibui' -i, uma-i mehawa mpolibui' -ra.</s>
      <s id="b.1PE.2.23.2">Rasesa' -i, uma-i metipo'.</s>
      <s id="b.1PE.2.23.3">Mpotonu tuwu' -nai-wadi hi Alata'ala, Topobotuhi to monoa'.</s>
     </seg>
     <seg type="verse" id="b.1PE.2.24">
      <s id="b.1PE.2.24.1">Nakolo huku' jeko' -ta hi woto-na moto hi karapatehi-na hi kaju parika', bona tebahaka-ta ngkai kuasa jeko' pai' tuwu' ntuku' konoa Alata'ala-tamo.</s>
      <s id="b.1PE.2.24.2">Ngkai weho-na toe-mi pai' alaa-na mo'uri' -mokoi.</s>
     </seg>
     <seg type="verse" id="b.1PE.2.25">
      <s id="b.1PE.2.25.1">Owi hewa bima to puha-koi.</s>
      <s id="b.1PE.2.25.2">Aga tempo toi nculii' -mokoi hi Topo'ewu to mpewili' kao' -ni.</s>
     </seg>
    </div>
    <div type="chapter" id="b.1PE.3">
     <seg type="verse" id="b.1PE.3.1">
      <s id="b.1PE.3.1.1">Wae wo'o koi' tobine, mengkoru-koi hi tomane-ni, bona ane ria-ra tomane-ni to uma mepangala' hi Lolita Alata'ala, kehi-ni toe-mi mpobalii' -ra jadi' mepangala'.</s>
      <s id="b.1PE.3.1.2">Uma mingki' ni'uli' -raka napa-napa,</s>
     </seg>
     <seg type="verse" id="b.1PE.3.2">
      <s id="b.1PE.3.2.1">apa' kampohilo-ra kehi-ni to moroli' pai' pengkoru-ni, kehi-ni toe-mi mpotudui' -ra, pai' -ra mepangala' -mi-hawo hi Pue'.</s>
     </seg>
     <seg type="verse" id="b.1PE.3.3">
      <s id="b.1PE.3.3.1">Ane doko' subo' -koi, neo' kasuboa' to hi mali-na-wadi, hewa mporampai wuluwoo' ba mpakancola woto hante bulawa pai' pohea to masuli' oli-na.</s>
     </seg>
     <seg type="verse" id="b.1PE.3.4">
      <s id="b.1PE.3.4.1">Poko kasuboa' mpu'u-le, mehupa' ngkai rala nono-ta, hewa rapa' -na tobine to monono pai' to mo'olu kehi-na.</s>
      <s id="b.1PE.3.4.2">Toe-hana kasuboa' to uma ria kabalia' -na, pai' to masuli' lia oli-na hi poncilo Alata'ala.</s>
     </seg>
     <seg type="verse" id="b.1PE.3.5">
      <s id="b.1PE.3.5.1">Apa' wae wo'o-hawo po'ingku tobine to owi to moroli' katuwu' -ra pai' to ncarumaka Alata'ala.</s>
      <s id="b.1PE.3.5.2">Tobine toera jadi' subo' apa' mengkoru-ra hi tomane-ra.</s>
     </seg>
     <seg type="verse" id="b.1PE.3.6">
      <s id="b.1PE.3.6.1">Hewa rapa' -na Sara mpotuku' hawa' -na Abraham tomane-na, pai' nahanga' -i tua.</s>
      <s id="b.1PE.3.6.2">Hiaa' koi' ompi', ma'ala ta'uli' ana' Sara-mokoi, ane nituku' po'ingku-na to lompe' pai' uma-koi me'eka' ane ria to mpobalinai' -koi.</s>
     </seg>
     <seg type="verse" id="b.1PE.3.7">
      <s id="b.1PE.3.7.1">Wae wo'o koi' tomane, tuwu' hintuwu' -koi hante tobine-ni, pai' penonoi beiwa ohea-ni mpotulungi-ra, apa' karohoa-ra uma hewa karohoa tomane.</s>
      <s id="b.1PE.3.7.2">Aga nau' wae, tobine-ni bate hibalia hante koi' hi poncilo Alata'ala, apa' nawai' wo'o-ra-rawo katuwua' to duu' kahae-hae-na hibalia koi'.</s>
      <s id="b.1PE.3.7.3">Toe pai' kana nibila' -ra hewa to kasipato' -na.</s>
      <s id="b.1PE.3.7.4">Apa' ane uma-koi hintuwu' hante tobine-ni, telawa' mpai' posampaya-ni.</s>
     </seg>
     <seg type="verse" id="b.1PE.3.8">
      <s id="b.1PE.3.8.1">Ka'omea-na, tuwu' hintuwu' -ta omea, hameha' hawa' pai' hanono lau, momepoka'ahi' hewa to ntali ompi', lompe' nono pai' mpakadingki' nono hi doo.</s>
     </seg>
     <seg type="verse" id="b.1PE.3.9">
      <s id="b.1PE.3.9.1">Ane ria tauna to mpodaa' -ta, neo' tapehawai hante to dada'a.</s>
      <s id="b.1PE.3.9.2">Ane ralibui' -ta, neo' tatimalihi-ra.</s>
      <s id="b.1PE.3.9.3">Agina-pi gau' to dada'a toe tapehawai hante mperapi' -raka gane' to lompe' ngkai Alata'ala.</s>
      <s id="b.1PE.3.9.4">Apa' Alata'ala mpokio' -ta jadi' topetuku' -na bona mporata gane' to lompe' ngkai Hi'a.</s>
     </seg>
     <seg type="verse" id="b.1PE.3.10">
      <s id="b.1PE.3.10.1">Hi rala Buku Tomoroli' te'uki' hewa toi: Hema to doko' goe' pai' lompe' tuwu' -na kana mpojagai wiwi-na bona neo' -i mpohowa' lolita to dada'a, pai' neo' -i mebagiu.</s>
     </seg>
     <seg type="verse" id="b.1PE.3.11">
      <s id="b.1PE.3.11.1">Kana nabahakai gau' to dada'a pai' babehi-mi gau' to lompe'.</s>
      <s id="b.1PE.3.11.2">Kana nahuduwukui mpali' kahintuwuaa' hi doo.</s>
     </seg>
     <seg type="verse" id="b.1PE.3.12">
      <s id="b.1PE.3.12.1">Apa' Pue' mpewili' tauna to mpotuku' konoa-na, pai' na'epe pekakae-ra.</s>
      <s id="b.1PE.3.12.2">Aga na'ewa tauna to dada'a gau' -ra."</s>
     </seg>
     <seg type="verse" id="b.1PE.3.13">
      <s id="b.1PE.3.13.1">Ha hema-hana to mpodaa' -tae ane tida-ta mpobabehi po'ingku to lompe' -e?</s>
     </seg>
     <seg type="verse" id="b.1PE.3.14">
      <s id="b.1PE.3.14.1">Aga ane rapa' -na mporata kaparia mpu'u-ta ngkai kehi-ta to monoa', marasi' lau-ta ompi'!</s>
      <s id="b.1PE.3.14.2">Jadi', ane ria to mpongasai' -ta, neo' tapoka'eka' -ra pai' neo' koro'.</s>
     </seg>
     <seg type="verse" id="b.1PE.3.15">
      <s id="b.1PE.3.15.1">Tonu katuwu' -ta hi Kristus, pai' pangaku' -mi Kahi'a-na-wadi Pue' -ta.</s>
      <s id="b.1PE.3.15.2">Kana taporodo ami' -mi petompoi' -ta mpotompoi' tauna to mpekune' -ta napa pai' ncarumaka Alata'ala-ta.</s>
      <s id="b.1PE.3.15.3">Aga tatompoi' -ra, hante lolita to mo'olu pai' hante nono to dingki'.</s>
     </seg>
     <seg type="verse" id="b.1PE.3.16">
      <s id="b.1PE.3.16.1">Pai' uma ma'ala kasalaia' po'ingku-ta.</s>
      <s id="b.1PE.3.16.2">Po'ingku-ta kana hewa to masipato' hi topetuku' Kristus, bona ane ria tauna to mpobalihi-ta, me'ea' huli' lau-ra-wadi mpai'.</s>
     </seg>
     <seg type="verse" id="b.1PE.3.17">
      <s id="b.1PE.3.17.1">Lompe' -di ane mporata kaparia-ta sabana ingku-ta to lompe', ane toe konoa Alata'ala hi kita'.</s>
      <s id="b.1PE.3.17.2">Agina lau-pi toe, ngkai mporata kaparia sabana ingku-ta to dada'a.</s>
     </seg>
     <seg type="verse" id="b.1PE.3.18">
      <s id="b.1PE.3.18.1">Apa' Kristus wo'o mporata kaparia nau' uma ria sala' -na.</s>
      <s id="b.1PE.3.18.2">Mate hangkani lau-i-wadi mpokolo jeko' manusia'.</s>
      <s id="b.1PE.3.18.3">Hi'a to uma ria sala' -na mposampei-ta to masala', bona nakeni-ta hi Alata'ala.</s>
      <s id="b.1PE.3.18.4">Woto-na rapatehi, tapi' rapotuwu' nculii' -imi hante baraka' Inoha' Tomoroli'.</s>
     </seg>
     <seg type="verse" id="b.1PE.3.19">
      <s id="b.1PE.3.19.1">Hante baraka' Inoha' Tomoroli' toe, hilou-imi mpopalele pedagia-na hi rate-rate to ratarungku'.</s>
     </seg>
     <seg type="verse" id="b.1PE.3.20">
      <s id="b.1PE.3.20.1">Ratarungku' -ra toe sabana pesapuaka-ra hi Alata'ala owi nto'u katuwua' -na nabi Nuh.</s>
      <s id="b.1PE.3.20.2">Nto'u toe owi, moloe ahi' -na Alata'ala mpopea kabali' nono manusia' bula-na Nuh mpobabehi sakaya-na.</s>
      <s id="b.1PE.3.20.3">Aga ka'omea-na, Alata'ala mpogero dunia' hante ue, pai' walu-ra-wadi tauna to mesua' hi rala sakaya pai' mporata kalompea'.</s>
     </seg>
     <seg type="verse" id="b.1PE.3.21">
      <s id="b.1PE.3.21.1">Ue to mpogero dunia' nto'u toe, ma'ala rarapai' -ki ada peniu' tempo toi, apa' ada toe mpokeni kalompea' hi kita' wae lau ompi'.</s>
      <s id="b.1PE.3.21.2">Aga ada toe bela-hawo ada to mpobohoi' wotoloka' -ta ngkai to babo'.</s>
      <s id="b.1PE.3.21.3">Ada toe taponcawa pomperapi' -ta hi Alata'ala, taperapi' bona nabohoi' nono-ta ngkai jeko'.</s>
      <s id="b.1PE.3.21.4">Pai' nabohoi' mpu'u-tamo ngkai jeko' -ta, hante katuwu' -na nculii' Yesus Kristus.</s>
     </seg>
     <seg type="verse" id="b.1PE.3.22">
      <s id="b.1PE.3.22.1">Katuwu' -na nculii' toe, hilou-imi hi suruga, pai' -i mohura hi mali ka'ana Alata'ala.</s>
      <s id="b.1PE.3.22.2">Hawe'ea mala'eka pai' topoparenta pai' pue' -pue' to mobaraka' ntani' -na, rapopengkoru hi Hi'a omea-ramo.</s>
     </seg>
    </div>
    <div type="chapter" id="b.1PE.4">
     <seg type="verse" id="b.1PE.4.1">
      <s id="b.1PE.4.1.1">Jadi', apa' lawi' Kristus wo'o mporata kaparia hi rala woto-na nto'u kamatea-nae, toe pai' koi' wo'o-koiwo kana mpakaroho nono-ni hante pekiri to hibalia hante pekiri-na Kristus: apa' hema to mporata kaparia hi rala woto-na, mogaa' -mi posidaia' -na hante jeko'.</s>
     </seg>
     <seg type="verse" id="b.1PE.4.2">
      <s id="b.1PE.4.2.1">Jadi', bula-ni tuwu' -pidi hi rala dunia' toi, neo' -pi nituku' konoa manusia', mpotuku' konoa Alata'ala-mokoi.</s>
     </seg>
     <seg type="verse" id="b.1PE.4.3">
      <s id="b.1PE.4.3.1">Apa' hono' -mi-hawo kahae-ni mpobabehi hewa to rababehi tauna to uma mpo'incai Pue'.</s>
      <s id="b.1PE.4.3.2">Nto'u toe, uma katonoa tuwu' -ni, mpotuku' -koi kahinaa-ni to uma lompe', nginu palangu-langu, ntora mosusa', ntora bibo-bibo, pai' mepue' -koi hi pue' -pue' to uma natao rapue'.</s>
     </seg>
     <seg type="verse" id="b.1PE.4.4">
      <s id="b.1PE.4.4.1">Toe pai' ema' -ni to ri'ulu mpokehele-koi apa' uma-pi nidohei-ra hewa ri'ulu mpobabehi gau' to babo' hante uma ria huka' -na.</s>
      <s id="b.1PE.4.4.2">Toe pai' alaa-na raruge' -mokoi.</s>
     </seg>
     <seg type="verse" id="b.1PE.4.5">
      <s id="b.1PE.4.5.1">Tapi' rata mpai' tempo-na, tauna toera kana mpotompoi' pompekunea' Alata'ala hi gau' -ra to dada'a toe.</s>
      <s id="b.1PE.4.5.2">Apa' sadia-imi Alata'ala mpohurai kara-kara hawe'ea tauna, lompe' to tuwu' -pidi, lompe' to mate-mi.</s>
     </seg>
     <seg type="verse" id="b.1PE.4.6">
      <s id="b.1PE.4.6.1">Toe pai' Kareba Lompe' rapalele hi tauna to mate-ramo.</s>
      <s id="b.1PE.4.6.2">Patuju-na bona nau' mate-ra hewa to biasa jadi' hi manusia', mporata moto-ra katuwua' kao' to lompe' ntuku' konoa Alata'ala.</s>
     </seg>
     <seg type="verse" id="b.1PE.4.7">
      <s id="b.1PE.4.7.1">Ompi' -ompi', neo' rata-mi kahudua dunia' hante hawe'ea ihi' -na.</s>
      <s id="b.1PE.4.7.2">Toe pai' mo'inga' -inga' -mokoi pai' pakanoto-mi nono-ni, bona motora-koi mosampaya.</s>
     </seg>
     <seg type="verse" id="b.1PE.4.8">
      <s id="b.1PE.4.8.1">Melabi ngkai hawe'ea-na, momepoka'ahi' -mokoi ngkai nono-ni mpu'u, apa' ane tapoka'ahi' doo-ta, uma tapoinono sala' -ra to wori' hi kita'.</s>
     </seg>
     <seg type="verse" id="b.1PE.4.9">
      <s id="b.1PE.4.9.1">Kana jole' -koi mometorata hi tomi-ni, pai' neo' ngkunutia.</s>
     </seg>
     <seg type="verse" id="b.1PE.4.10">
      <s id="b.1PE.4.10.1">Alata'ala mpowai' butu dua-ta pakulea' to mosisala.</s>
      <s id="b.1PE.4.10.2">Kana tapake' pakulea' -ta toe mpotulungi doo, kana tapobago lompe' pobago to nakolai' -taka Alata'ala ngkai kabula rala-na.</s>
     </seg>
     <seg type="verse" id="b.1PE.4.11">
      <s id="b.1PE.4.11.1">Hema to mpokeni Lolita Pue' kana mololita hewa tauna to napowiwi Alata'ala.</s>
      <s id="b.1PE.4.11.2">Hema to mpotulungi doo, tulungi-ra hante karohoa to ngkai Alata'ala.</s>
      <s id="b.1PE.4.11.3">Bona hi rala hawe'ea to jadi', Alata'ala rapomobohe hi rala hanga' Yesus Kristus.</s>
      <s id="b.1PE.4.11.4">Hi'a-mi to mobaraka' pai' to masipato' rapomobohe hanga' -na duu' kahae-hae-na!</s>
      <s id="b.1PE.4.11.5">Amin.</s>
     </seg>
     <seg type="verse" id="b.1PE.4.12">
      <s id="b.1PE.4.12.1">Ompi' -ompi' to kupe'ahi'!</s>
      <s id="b.1PE.4.12.2">Mporata-koi kaparia to hewa apu karani' -na tetu-e, bona raponciloi karoho pepangala' -ni.</s>
      <s id="b.1PE.4.12.3">Aga neo' nikehelei ba ni'uli' mporata-koi kaparia to melabi ngkai to lalau.</s>
     </seg>
     <seg type="verse" id="b.1PE.4.13">
      <s id="b.1PE.4.13.1">Pokagoe' lau-mi-hana, apa' lawi' mporata-mokoi bagia hi rala kaparia to narata-mi Kristus.</s>
      <s id="b.1PE.4.13.2">Ngkai toe-mi ompi', ane rata-damo tempo-na Kristus mpopehuwu kabohe tuwu' -na hi hawe'ea tauna, uma mpai' mowo kagoe' -ni.</s>
     </seg>
     <seg type="verse" id="b.1PE.4.14">
      <s id="b.1PE.4.14.1">Marasi' -dakoi ompi' ane raruge' -koi sabana mpotuku' -koi Kristus, apa' toe mpobatuai kahompo-na Noto to mobaraka' hi koi', toe-mi Inoha' to ngkai Alata'ala.</s>
     </seg>
     <seg type="verse" id="b.1PE.4.15">
      <s id="b.1PE.4.15.1">Aga neo' mpu'u-koi ria haduaa to mporata kaparia apa' topepatehi-i, ba topanako-i ba to dada'a ntani' -na ba to bibo.</s>
     </seg>
     <seg type="verse" id="b.1PE.4.16">
      <s id="b.1PE.4.16.1">Aga ane rabalinai' -koi apa' to Kristen-koi, neo' nipoka'ea'.</s>
      <s id="b.1PE.4.16.2">Uli' -mi-hana tarima kasi hi Alata'ala, apa' topetuku' Kristus mpu'u-koi.</s>
     </seg>
     <seg type="verse" id="b.1PE.4.17">
      <s id="b.1PE.4.17.1">Neo' rata-mi tempo-na Alata'ala mpohurai kara-kara butu dua tauna.</s>
      <s id="b.1PE.4.17.2">To napohurai mperi'ulu, kita' to napo'ana'.</s>
      <s id="b.1PE.4.17.3">Hiaa' ane kita' to ri'ulu napohurai kara-kara-ta, peliu-liu-nami mpai' kagaga pehuku' -na ane mpohurai-i kara-kara-ra tauna to uma dota mpangala' Kareba Lompe' to ngkai Alata'ala.</s>
     </seg>
     <seg type="verse" id="b.1PE.4.18">
      <s id="b.1PE.4.18.1">Hi rala Buku Tomoroli' te'uki' hewa toi: Bangku' tauna to monoa' kehi-rae' kana mpotodohaka kaparia ncala', pai' lako' mporata kalompea'.</s>
      <s id="b.1PE.4.18.2">Peliu-liu-nami tauna to dada'a pai' to uma mengkoru hi Alata'ala!"</s>
     </seg>
     <seg type="verse" id="b.1PE.4.19">
      <s id="b.1PE.4.19.1">Toe-mi ompi', ane ria-ta to mporata kaparia apa' lawi' wae-mi konoa Alata'ala, tatonu-mi katuwu' -ta hi Alata'ala Topejadi'.</s>
      <s id="b.1PE.4.19.2">Bate napadupa' janci-na hi kita'.</s>
      <s id="b.1PE.4.19.3">Pai' neo' tabahakai mpobabehi po'ingku to lompe'.</s>
     </seg>
    </div>
    <div type="chapter" id="b.1PE.5">
     <seg type="verse" id="b.1PE.5.1">
      <s id="b.1PE.5.1.1">Ria wo'o pomperapia' -ku hi koi' to jadi' pangkeni hi rala agama.</s>
      <s id="b.1PE.5.1.2">Ku'uki' -kokoi tohe'i apa' aku' wo'o hadua pangkeni agama, pai' kusabii' moto-mi kaparia to narata Kristus owi.</s>
      <s id="b.1PE.5.1.3">Pai' ane rata nculii' -ipi mpai' Kristus mpopehuwu kabohe tuwu' -na hi hawe'ea tauna, aku' wo'o mporata bagia hi rala kabohe tuwu' -na toe.</s>
     </seg>
     <seg type="verse" id="b.1PE.5.2">
      <s id="b.1PE.5.2.1">Kuperapi' bona nipewili' lompe' -ra topepangala' hi Alata'ala to jadi' ewua-ni.</s>
      <s id="b.1PE.5.2.2">Apa' hira' toe hewa bima ewua-ni to nahawai' -kokoi Alata'ala mpo'ewu.</s>
      <s id="b.1PE.5.2.3">Pewili' -ra hante kanangkoa' nono-ni ntuku' konoa Alata'ala, neo' hewa to baha rapewuku-wadi.</s>
      <s id="b.1PE.5.2.4">Tulungi-ra hante kabula nono-ni, neo' aga mpenonoi gaji' -wadi.</s>
     </seg>
     <seg type="verse" id="b.1PE.5.3">
      <s id="b.1PE.5.3.1">Neo' wo'o-koi mpoparentai-ra to rasarumaka-kokoi toera hewa topoparenta mpoparentai ntodea-na.</s>
      <s id="b.1PE.5.3.2">Agina koi' jadi' tonco hi hira'.</s>
     </seg>
     <seg type="verse" id="b.1PE.5.4">
      <s id="b.1PE.5.4.1">Pai' ane rata-ipi mpai' Poko Topo'ewu, nawai' -koi songko pedagia, to uma ria kabalia' peringkila' -na.</s>
     </seg>
     <seg type="verse" id="b.1PE.5.5">
      <s id="b.1PE.5.5.1">Wae wo'o koi' to mongura-pidi umuru-ni, mengkoru-koi hi totu'a.</s>
      <s id="b.1PE.5.5.2">Hawe'ea-ni himpau mpakadingki' nono pai' mometulungi.</s>
      <s id="b.1PE.5.5.3">Apa' Alata'ala mpo'ewa tauna to molangko nono-ra, aga tauna to dingki' nono-ra napoka'ahi'."</s>
     </seg>
     <seg type="verse" id="b.1PE.5.6">
      <s id="b.1PE.5.6.1">Toe-mi ompi', pakadingki' nono-ni, pai' mengkoru-koi hi Alata'ala to mobaraka', bona napomolangko-koi ane rata-pi tempo-na.</s>
     </seg>
     <seg type="verse" id="b.1PE.5.7">
      <s id="b.1PE.5.7.1">Tonu hawe'ea kakoroa' -ni hi Pue', apa' Hi'a to mpewili' -koi.</s>
     </seg>
     <seg type="verse" id="b.1PE.5.8">
      <s id="b.1PE.5.8.1">Mojaga pai' mo'inga' -inga' -koi!</s>
      <s id="b.1PE.5.8.2">Apa' Magau' Anudaa' to jadi' bali' -ni, modao' -dao' -i hewa singa to mo'oa mpali' to ma'ala nahungongo'.</s>
     </seg>
     <seg type="verse" id="b.1PE.5.9">
      <s id="b.1PE.5.9.1">Kana ni'ewa mpu'u-i hante pepangala' -ni to moroho.</s>
      <s id="b.1PE.5.9.2">Apa' ni'inca moto ompi', hingka ompi' hampepangalaa' -ni hi humalili' dunia', rarata wo'o-rawo kaparia hewa to nirata-mi koi' -e.</s>
     </seg>
     <seg type="verse" id="b.1PE.5.10">
      <s id="b.1PE.5.10.1">Pai' ane timpaliu-damo kaparia to hangkale'liu toe-e, Alata'ala moto mpakahono' to kura' hi koi': batua-na, narohoi, napomonoa' pai' napakatida-koi.</s>
      <s id="b.1PE.5.10.2">Apa' Hi'a-mi pehupaa' hawe'ea ahi'.</s>
      <s id="b.1PE.5.10.3">Hi'a to mpokio' -koi jadi' ana' -na, bona ngkai posidaia' -ni hante Kristus, mporata-koi bagia hi rala kabohe tuwu' -na to uma ria kahudua-na.</s>
     </seg>
     <seg type="verse" id="b.1PE.5.11">
      <s id="b.1PE.5.11.1">Une' -imi apa' mobaraka' -i duu' kahae-hae-na.</s>
      <s id="b.1PE.5.11.2">Amin!</s>
     </seg>
     <seg type="verse" id="b.1PE.5.12">
      <s id="b.1PE.5.12.1">Sura-ku to rede' toi ku'uki' hante petulungi-na Silwanus, ompi' -ta hi rala Pue' Yesus, ku'inca katida pepangala' -na.</s>
      <s id="b.1PE.5.12.2">Patuju-ku we'i mpo'uli' -kokoi hante kanoto-noto-na beiwa kakono-na ahi' Alata'ala hi kita', pai' ku'apui nono-ni bona tida-koi mposarumaka ahi' -na toe.</s>
     </seg>
     <seg type="verse" id="b.1PE.5.13">
      <s id="b.1PE.5.13.1">Tabe ngkai ompi' hampepangalaa' -ni to hi rehe'i hi ngata Babilon, to napelihi wo'o-ramo-rawo Alata'ala hewa koi'.</s>
      <s id="b.1PE.5.13.2">Wae wo'o ana' -ku Markus, mpakatu wo'o-i-hawo tabe-na.</s>
     </seg>
     <seg type="verse" id="b.1PE.5.14">
      <s id="b.1PE.5.14.1">Mometabe-koi hadua pai' hadua hante ahi' hewa topo'ompi' rala Pue'.</s>
      <s id="b.1PE.5.14.2">Mekakae-a hi Alata'ala bona nawai' -koi omea kalompea' tuwu' apa' mosidai' -mokoi hante Kristus.</s>
      <s id="b.1PE.5.14.3">Hudu rei.</s>
     </seg>
    </div>
   </div>
   <div type="book" id="b.2PE">
    <div type="chapter" id="b.2PE.1">
     <seg type="verse" id="b.2PE.1.1">
      <s id="b.2PE.1.1.1">Sura toi ngkai aku', Simon Petrus, batua pai' suro-na Yesus Kristus, kupakatu tilou hi ompi' -ompi' to bela-koi to Yahudi to mepangala' -mi hi Yesus Kristus hibalia hante kai'.</s>
      <s id="b.2PE.1.1.2">Yesus Kristus toei, Hi'a-mi Alata'ala pai' Magau' Tompohore-ta ngkai huku' jeko' -ta.</s>
      <s id="b.2PE.1.1.3">Napajadi' -koi mepangala' hibalia hante kai' apa' pobabehi-na monoa'.</s>
     </seg>
     <seg type="verse" id="b.2PE.1.2">
      <s id="b.2PE.1.2.1">Wori' tabe: mekakae-a hi Alata'ala bona nawai' -koi kawoo-woria' gane' -na pai' kalompea' tuwu', apa' ni'inca-imi Alata'ala pai' Yesus Pue' -ta.</s>
     </seg>
     <seg type="verse" id="b.2PE.1.3">
      <s id="b.2PE.1.3.1">Bohe mpu'u katuwu' -na Alata'ala, pai' lompe' lia nono-na.</s>
      <s id="b.2PE.1.3.2">Ngkai kabohe tuwu' -na pai' kalompe' nono-na toe, nakio' -tamo jadi' ana' -na, duu' -na ta'inca mpu'u-imi.</s>
      <s id="b.2PE.1.3.3">Pai' napake' baraka' -na to bohe lia, nawai' -ta butu nyala to taparaluu hi rala katuwu' -ta pai' petuku' -ta hi Hi'a.</s>
     </seg>
     <seg type="verse" id="b.2PE.1.4">
      <s id="b.2PE.1.4.1">Ngkai kabohe tuwu' -na pai' kalompe' nono-na toe, nawai' -tamo rasi' -rasi' to uma mowo kalompe' -na pai' to bohe lia to najanci-mitaka.</s>
      <s id="b.2PE.1.4.2">Patuju-na mpowai' -koi rasi' toe, bona ma'ala-koi mpo'uhi kehi Alata'ala, pai' neo' -pi mpotuku' kahinaa to dada'a.</s>
      <s id="b.2PE.1.4.3">Kahinaa to dada'a toe mpokero katuwu' -ra tauna to uma mpo'incai Alata'ala.</s>
     </seg>
     <seg type="verse" id="b.2PE.1.5">
      <s id="b.2PE.1.5.1">Jadi', apa' lawi' wae-mi petulungi-na hi koi' -e ompi', huduwukui mpu'u-koi mpodonihii pepangala' -ni hante kehi to lompe'.</s>
      <s id="b.2PE.1.5.2">Pai' kehi-ni to lompe' toe nidonihii wo'o hante kanotoa nono.</s>
     </seg>
     <seg type="verse" id="b.2PE.1.6">
      <s id="b.2PE.1.6.1">Oti toe, donihii ncuu petuku' -ni hi Alata'ala duu' -na nipakule' mpokuasai konoa woto-ni, ntaha hi rala kasusaa', mengkoru hi Alata'ala,</s>
     </seg>
     <seg type="verse" id="b.2PE.1.7">
      <s id="b.2PE.1.7.1">pai' mpoka'ahi' ompi' hampepangalaa' -ni.</s>
      <s id="b.2PE.1.7.2">Pai' ahi' hi ompi' hampepangalaa' -ni toe nidonihii tena mpoka'ahi' hawe'ea tauna.</s>
     </seg>
     <seg type="verse" id="b.2PE.1.8">
      <s id="b.2PE.1.8.1">Ane hewa toe-damo kehi-ni pai' ane nidonihii ncuu, mokalaua mpu'u-koi mpo'inca Pue' -ta Yesus Kristus, pai' moroho petuku' -ni hi Hi'a.</s>
     </seg>
     <seg type="verse" id="b.2PE.1.9">
      <s id="b.2PE.1.9.1">Aga tauna to uma hewa toe kehi-ra, hewa to wero-ra.</s>
      <s id="b.2PE.1.9.2">Apa' ane tauna to wero uma monoto pehilo-na, wae wo'o tauna to hewa toe rede' pekiri-ra, apa' uma rakiwoi karabohoi' -rami ngkai jeko' -ra to timpaliu-mi.</s>
     </seg>
     <seg type="verse" id="b.2PE.1.10">
      <s id="b.2PE.1.10.1">Toe-mi ompi', apa' lawi' napelihi-mokoi Alata'ala pai' nakio' -koi jadi' topetuku' -nae, nihuduwukui mpu'u-e' mpotuku' Alata'ala, bona monoa' ni'inca kanapelihi-ni pai' kanakio' -ni.</s>
      <s id="b.2PE.1.10.2">Apa' ane nidonihii pepangala' -ni hante kehi hewa to ku'uli' -e we'i, bate uma-wakoi mpai' monawu',</s>
     </seg>
     <seg type="verse" id="b.2PE.1.11">
      <s id="b.2PE.1.11.1">pai' hi eo mpeno-na Alata'ala mpobea-kokoi wobo' suruga, nadoa-koi mesua' hi rala Kamagaua' -na Pue' -ta Yesus Kristus, Magau' Tompohore-ta ngkai huku' jeko' -ta.</s>
      <s id="b.2PE.1.11.2">Kamagaua' -na toe uma ria kahudua-na.</s>
     </seg>
     <seg type="verse" id="b.2PE.1.12">
      <s id="b.2PE.1.12.1">Toe-mi ompi', nau' ni'inca moto-mi hawe'ea toe lau, pai' nau' moroho-mi petuku' -ni hi tudui' to makono, aga uma palaia-na kupopokiwoii oa' -koi.</s>
     </seg>
     <seg type="verse" id="b.2PE.1.14">
      <s id="b.2PE.1.14.1">Apa' ku'inca neo' rata-mi ioa' -ku, hewa to na'uli' -ka Pue' -ta Yesus Kristus.</s>
      <s id="b.2PE.1.14.2">Jadi', ane da tuwu' -tuwu' -a-pidi, masipato' ku'uli' oa' lolita-ku mpo'apui nono-ni pai' mpopokiwoii-koi hawe'ea toe lau.</s>
     </seg>
     <seg type="verse" id="b.2PE.1.15">
      <s id="b.2PE.1.15.1">Toe pai' kuhuduwukui wo'o bona ane mate-apa mpai', ma'ala oa' -koi mpokiwoi hawe'ea toe lau.</s>
     </seg>
     <seg type="verse" id="b.2PE.1.16">
      <s id="b.2PE.1.16.1">Kitudui' -kokoi kabohe baraka' -na Pue' -ta Yesus Kristus pai' karata-na nculii' mpai' hi dunia'.</s>
      <s id="b.2PE.1.16.2">To kitudui' -kokoi toe, bela jarita to ratamangko-wadi.</s>
      <s id="b.2PE.1.16.3">Ki'inca toe, apa' mata-kai moto-mi mposabii' kabohe tuwu' -na.</s>
     </seg>
     <seg type="verse" id="b.2PE.1.17">
      <s id="b.2PE.1.17.1">Apa' hangkani, ria-kai doo-na Yesus hi lolo bulu', pai' kihilo-i mehini ngkai kabohe tuwu' -na pai' pebila' to narata ngkai Alata'ala Tuama-na.</s>
      <s id="b.2PE.1.17.2">Ki'epe libu' ngkai Alata'ala to mobaraka' to mpo'uli': "Hi'a toi-mi Ana' -ku to kupe'ahi', Hi'a to mpakagoe' nono-ku."</s>
     </seg>
     <seg type="verse" id="b.2PE.1.18">
      <s id="b.2PE.1.18.1">Kai' moto-mi to mpo'epe lolita to ngkai suruga tohe'e, bula-kai ria dohe-na hi lolo bulu' to moroli'.</s>
     </seg>
     <seg type="verse" id="b.2PE.1.19">
      <s id="b.2PE.1.19.1">Jadi', ngkai to kihilo toe, kamoroo-rohoa lau-mi pepangala' -kai hi lolita nabi-nabi to owi.</s>
      <s id="b.2PE.1.19.2">Uma mowo kalompe' -na ane nipoinono lolita nabi toe, ompi', apa' lolita-ra toe hewa lampu to mehini hi rala kabengia-na.</s>
      <s id="b.2PE.1.19.3">Penonoi lolita nabi toe, duu' -na Pue' Yesus rata nculii' hi rala dunia' toi, pai' ni'inca-i hante kanoto-noto-na.</s>
      <s id="b.2PE.1.19.4">Karata-na nculii' Yesus toe hewa pengiri' -na eo ba hewa pehupa' -na betue' pompoka-eo.</s>
     </seg>
     <seg type="verse" id="b.2PE.1.20">
      <s id="b.2PE.1.20.1">Aga to meliu lia ngkai hawe'ea, kana nikiwoi tohe'i: napa to ra'uki' nabi toe, uma ma'ala tabatuai ntuku' konoa-ta moto.</s>
     </seg>
     <seg type="verse" id="b.2PE.1.21">
      <s id="b.2PE.1.21.1">Apa' nabi-nabi to owi mpoparata lolita toe uma ntuku' konoa manusia'.</s>
      <s id="b.2PE.1.21.2">Hante pepakeni Inoha' Tomoroli' -hana nabi toera mpohowa' lolita to ngkai Alata'ala.</s>
     </seg>
    </div>
    <div type="chapter" id="b.2PE.2">
     <seg type="verse" id="b.2PE.2.1">
      <s id="b.2PE.2.1.1">Aga ria wo'o nabi-nabi to boa' owi hi laintongo' tauna to mpotuku' Alata'ala.</s>
      <s id="b.2PE.2.1.2">Wae wo'o tempo toi, bate ria mpai' guru agama to boa' mehupa' hi laintongo' -ni.</s>
      <s id="b.2PE.2.1.3">Mpoparata-ra tudui' to uma makono to mpopanawu' tauna, pai' -ra mposapuaka Pue' to mpotolo' -ra.</s>
      <s id="b.2PE.2.1.4">Ngkai kehi-ra toe-mi mponawu' woto-ra moto-ramo, pai' sohi' lia mpai' kadupa' -na.</s>
     </seg>
     <seg type="verse" id="b.2PE.2.2">
      <s id="b.2PE.2.2.1">Aga nau' wae, wori' moto tauna to mpotuku' gau' -ra to uma tumotoa, alaa-na mpai' ria tauna to mporuge' Tudui' Yesus to makono.</s>
     </seg>
     <seg type="verse" id="b.2PE.2.3">
      <s id="b.2PE.2.3.1">Ngkai kampokahina-ra doi, guru-guru to boa' toera mpojarita-kokoi jarita-jarita to ratamangko moto, bona mporata-ra rasi' ngkai koi'.</s>
      <s id="b.2PE.2.3.2">Aga huku' -ra mpolia' mahae-mi naporodo-raka Alata'ala, pai' uma-pi mpai' naderu' -deru' eo karahukua' -ra toe.</s>
     </seg>
     <seg type="verse" id="b.2PE.2.4">
      <s id="b.2PE.2.4.1">Bangku' mala'eka-mala'eka to mojeko' owi, Alata'ala uma mpelele' -ra tebahaka ngkai huku' -ra, bate natadi-ra hi rala naraka, pai' napotuhu-ra hi rala wulou'laa to mobengi duu' rata Eo Pobotuhia-na.</s>
     </seg>
     <seg type="verse" id="b.2PE.2.5">
      <s id="b.2PE.2.5.1">Wae wo'o manusia' to dada'a owi, Alata'ala uma mpelele' -ra tebahaka ngkai huku' -ra.</s>
      <s id="b.2PE.2.5.2">Dunia' to owi nagero hante ue, alaa-na mate omea-ramo tauna to mesapuaka.</s>
      <s id="b.2PE.2.5.3">Muntu' nabi Nuh pai' pitu tau ntani' -na to natulungi bona neo' -ra mate, apa' Nuh toei mpopalele Lolita Alata'ala hi hawe'ea tauna pai' naparesai' -ra bona mpotuku' hawa' -na.</s>
     </seg>
     <seg type="verse" id="b.2PE.2.6">
      <s id="b.2PE.2.6.1">Wae wo'o Alata'ala mpohuku' pue' ngata Sodom pai' Gomora owi apa' masala' -ra, nagero ngata-ra hante apu duu' -na jadi' awu, bona pehuku' -na hi ngata toe jadi' tonco hi tauna to uma dota mengkoru hi Hi'a.</s>
     </seg>
     <seg type="verse" id="b.2PE.2.7">
      <s id="b.2PE.2.7.1">Aga natulungi hadua tauna to rahanga' Lot, nawi'iha-i ncala' ngkai ngata Sodom, apa' Lot toei tauna to monoa' nono-na.</s>
      <s id="b.2PE.2.7.2">Kahae-na Lot mo'oha' hi ngata toe, susa' nono-na mpohilo gau' pue' ngata to bengku' pai' to uma tumotoa.</s>
     </seg>
     <seg type="verse" id="b.2PE.2.8">
      <s id="b.2PE.2.8.1">Hi laintongo' tauna to hewa toera, peda' ncuu nono-na, apa' hi'a tauna to monoa' -i, hiaa' butu eo-nai mpohilo pai' mpo'epe babehia-ra to dada'a toe.</s>
     </seg>
     <seg type="verse" id="b.2PE.2.9">
      <s id="b.2PE.2.9.1">Jadi', ngkai tonco-tonco toe we'i, monoto-mi tahilo baraka' -na Pue' mpotulungi tauna to mpopue' -i bona uma-ra moapa nto'u-ra mporata pesori.</s>
      <s id="b.2PE.2.9.2">Pai' tahilo wo'o baraka' -na mpopotuhu tauna to dada'a bona rasesa' hi Eo Pobotuhia-na.</s>
     </seg>
     <seg type="verse" id="b.2PE.2.10">
      <s id="b.2PE.2.10.1">Motomo mpu'u pehuku' -na hi tauna to tungkai' mpotuku' kahinaa-kahinaa to mebaboi' pai' to mpokedi' kuasa-na.</s>
      <s id="b.2PE.2.10.2">Ane guru agama to boa' toera, uma mowo kadaho' -ra, pai' mengkalangko wo'o-ra, uma-ra koo-koro' mporuge' anu mobaraka'.</s>
     </seg>
     <seg type="verse" id="b.2PE.2.11">
      <s id="b.2PE.2.11.1">Bangku' mala'eka-mala'eka to meliu karoho-ra pai' kabaraka' -ra ngkai guru to boa' toera-e', uma lau-ra daho' mporuge' ba mpopakilu anu mobaraka' toe hi nyanyoa Pue' Ala.</s>
     </seg>
     <seg type="verse" id="b.2PE.2.12">
      <s id="b.2PE.2.12.1">Hiaa' guru to boa' toera-rana, uma mpu'u monoto pekiri-ra.</s>
      <s id="b.2PE.2.12.2">Mporuge' -ra anu mobaraka' to uma ra'incai.</s>
      <s id="b.2PE.2.12.3">Kehi-ra, hewa binata to uma ria pekiri-ra ba hewa binata to putu bona ra'ahui pai' rapatehi-ra-wadi.</s>
      <s id="b.2PE.2.12.4">Hewa binata toe rapatehi manusia', wae wo'o guru to boa' toera nahuku' Alata'ala sabana kehi-ra to dada'a.</s>
     </seg>
     <seg type="verse" id="b.2PE.2.13">
      <s id="b.2PE.2.13.1">Huku' to mporumpa' -ra toe mpai' hintotoa hante gau' -ra.</s>
      <s id="b.2PE.2.13.2">Po'ingku guru agama to boa' toera me'eai' lia.</s>
      <s id="b.2PE.2.13.3">Bangku' hi eo-na rapokono lia mpotuku' konoa woto-ra moto.</s>
      <s id="b.2PE.2.13.4">Hi poromua-ni, ngkoni' -ra hangkaa-ngkania hante koi', pai' -ra mpe'ohai konoa woto-ra.</s>
      <s id="b.2PE.2.13.5">Ngkai kehi-ra toe pai' alaa-na raruge' doo-koi, apa' ra'uli' koi' hibalia kehi-ni hante guru to boa' toera.</s>
     </seg>
     <seg type="verse" id="b.2PE.2.14">
      <s id="b.2PE.2.14.1">Uma rabahakai mponaa tobine doko' rapogaui' sala'.</s>
      <s id="b.2PE.2.14.2">Uma raka'ohai mpobabehi jeko'.</s>
      <s id="b.2PE.2.14.3">Tauna to lente pepangala' -ra ra'opa pai' rapanawu'.</s>
      <s id="b.2PE.2.14.4">Rapo'ihi-mi mpokahina anu doo.</s>
      <s id="b.2PE.2.14.5">Saupa-ra-hanale.</s>
     </seg>
     <seg type="verse" id="b.2PE.2.15">
      <s id="b.2PE.2.15.1">Meleli' -ra ngkai ohea to makono, pai' -ra mpotuku' ohea to dada'a.</s>
      <s id="b.2PE.2.15.2">Mpotuku' -ra ohea to natara Bileam ana' -na Beor owi, to mpokahina doi to narata ngkai pobabehi-na to dada'a.</s>
     </seg>
     <seg type="verse" id="b.2PE.2.16">
      <s id="b.2PE.2.16.1">Bileam toei, hadua nabi Alata'ala.</s>
      <s id="b.2PE.2.16.2">Ria-ki hama'a keledai-na, to kakono-na keledai biasa-wadi, aga Alata'ala mpowai' kuasa hi keledai toe mololita hewa manusia', pai' keledai toe mpokamaro Bileam ngkai gau' -na to sala', alaa-na uma-pi oko patuju-na to uma katonoa toe.</s>
     </seg>
     <seg type="verse" id="b.2PE.2.17">
      <s id="b.2PE.2.17.1">Ane guru to boa' toera, Alata'ala mporodo-raka po'ohaa' to mobengi riki.</s>
      <s id="b.2PE.2.17.2">Hira' toe hewa buwu to bangi, pai' hewa limu' to nawui ngolu' bohe aga to uma mpopana'u uda.</s>
     </seg>
     <seg type="verse" id="b.2PE.2.18">
      <s id="b.2PE.2.18.1">Molangko nono-ra mpololita hawe'ea babehia-ra, tapi' lolita-ra toe uma mo'ihi.</s>
      <s id="b.2PE.2.18.2">Hante lolita-ra toe, mpohinai-ra tauna to lako' mpalahii doo-doo-ra to dada'a gau' -ra.</s>
      <s id="b.2PE.2.18.3">Rahinai-ra hante kahinaa-kahinaa woto to dada'a, bona ngalai' nculii' -ramo hi gau' -ra to lako' rapalahii-e wengi.</s>
     </seg>
     <seg type="verse" id="b.2PE.2.19">
      <s id="b.2PE.2.19.1">Ra'uli' guru toera: "Ane nituku' tudui' -kai, tebahaka-mokoi ngkai atura, ma'ala moto-koi mpobabehi napa konoa-ni."</s>
      <s id="b.2PE.2.19.2">Ntaa' we'i, hira' moto-di to tuwu' hewa batua-e, apa' kehi-kehi to mpopanawu' manusia' mpokuasai-ra.</s>
      <s id="b.2PE.2.19.3">Apa' ane ria kahinaa to mpokuasai-ta, napobatua kahinaa-ta toe-tamo.</s>
     </seg>
     <seg type="verse" id="b.2PE.2.20">
      <s id="b.2PE.2.20.1">Mpe'ahii' mpu'u-ra tauna toera.</s>
      <s id="b.2PE.2.20.2">Ra'inca mpu'u-i Pue' -ta Yesus Kristus, Magau' Tompohore-ta ngkai huku' jeko' -ta, duu' -na tebahaka-ramo ngkai gau' -gau' to dada'a hi dunia' toi.</s>
      <s id="b.2PE.2.20.3">Hiaa' oti toe tewirincilu' nculii' wo'o-ramo hante gau' to dada'a, duu' -na gau' to dada'a toe mpokuasai-ra.</s>
      <s id="b.2PE.2.20.4">Ka'omea-na meliu kasilaka-ra ngkai to lomo' -na.</s>
     </seg>
     <seg type="verse" id="b.2PE.2.21">
      <s id="b.2PE.2.21.1">Agina-pi tauna to hewa toera, ke neo' lau-ra mpo'incai ohea to makono, ngkai kampo'inca-ra ohea to makono, tapi' uma-ra dota mpotuku' hawa' Alata'ala to oti-mi raparata-raka.</s>
     </seg>
     <seg type="verse" id="b.2PE.2.22">
      <s id="b.2PE.2.22.1">Ria lolita rapa' to mpo'uli' hewa toi: "Dike' ngkoni' nculii' koja' -na, wawu to teniu' -mi hilou motampo' nculii' hi rege'."</s>
      <s id="b.2PE.2.22.2">Lolita toe bate soso' mpu'u hi tauna toera, apa' rakanculihii-rana kadada'aa to rapalahii-mie wengi.</s>
     </seg>
    </div>
    <div type="chapter" id="b.2PE.3">
     <seg type="verse" id="b.2PE.3.1">
      <s id="b.2PE.3.1.1">Ompi' -ompi' to kupe'ahi'!</s>
      <s id="b.2PE.3.1.2">Toi sura-ku karongkani-na hi koi'.</s>
      <s id="b.2PE.3.1.3">Rala sura-ku to rontau toi, ku'apui nono-ni hante mpopokiwoii-koi tudui' to makono, bona moroli' pekiri-ni.</s>
     </seg>
     <seg type="verse" id="b.2PE.3.2">
      <s id="b.2PE.3.2.1">Patuju-ku bona nikiwoi lolita to raparata nabi-nabi to moroli' owi, pai' bona nikiwoi wo'o hawa' to ngkai Pue', Magau' Tompohore-ta ngkai huku' jeko' -ta.</s>
      <s id="b.2PE.3.2.2">Hawa' -na toe ni'epe ngkai kai' suro-na to mpokarebai-koi.</s>
     </seg>
     <seg type="verse" id="b.2PE.3.3">
      <s id="b.2PE.3.3.1">Aga to meliu lia ngkai hawe'ea, kana nikiwoi tohe'i: hi eo-eo to tumai mpai', mehupa' tauna to nakuasai konoa nono-ra to dada'a.</s>
      <s id="b.2PE.3.3.2">Tauna toera mpopo'ore' -koi,</s>
     </seg>
     <seg type="verse" id="b.2PE.3.4">
      <s id="b.2PE.3.4.1">ra'uli': "Yesus mojanci tumai-i mpai'.</s>
      <s id="b.2PE.3.4.2">Hiaa' hiapa-imi!</s>
      <s id="b.2PE.3.4.3">Uma-kaina kipangalai', apa' ngkai kamate-ra ntu'a-ta to owi-era, uma-di ria kabalia' -na dunia' toi.</s>
      <s id="b.2PE.3.4.4">Butu nyala-na bate-bate-na moto-di ngkai lomo' kajadi' dunia' duu' hewa toe lau."</s>
     </seg>
     <seg type="verse" id="b.2PE.3.5">
      <s id="b.2PE.3.5.1">Tauna to mololita hewa toe, tungkai' mpopiri mata-ra.</s>
      <s id="b.2PE.3.5.2">Batua-na, uma-ra dota mpokiwoi beiwa Alata'ala mpopajadi' langi' owi hante lolita-na-wadi.</s>
      <s id="b.2PE.3.5.3">Pai' dunia' napajadi' hante ue, pai' role-na mehupa' ngkai ue.</s>
     </seg>
     <seg type="verse" id="b.2PE.3.6">
      <s id="b.2PE.3.6.1">Pai' hante ue wo'o Alata'ala mpogero dunia' to owi toe.</s>
     </seg>
     <seg type="verse" id="b.2PE.3.7">
      <s id="b.2PE.3.7.1">Pai' langi' bo dunia' to ria tempo toi napewili' hante lolita-na wo'o-wadi, bona ragero hante apu.</s>
      <s id="b.2PE.3.7.2">Tempo toi langi' pai' dunia' napewili' -pidi duu' -na hi Eo Pobotuhia.</s>
      <s id="b.2PE.3.7.3">Nto'u toe mpai' Alata'ala mpohuku' tauna to uma mengkoru hi Hi'a.</s>
     </seg>
     <seg type="verse" id="b.2PE.3.9">
      <s id="b.2PE.3.9.1">Aga koi' ompi' -ompi' to kupe'ahi', to hanyala toi neo' mpu'u nilipo'.</s>
      <s id="b.2PE.3.9.2">Ria tauna to mpo'uli' mahae rahi-mi, ko'ia oa' -di rata Pue' -e.</s>
      <s id="b.2PE.3.9.3">Tapi' hi rala poncilo Pue', hancobu mpae hibalia ha'eo-wadi, pai' ha'eo hibalia hante hancobu mpae.</s>
      <s id="b.2PE.3.9.4">Pue' uma lera' mpopadupa' tipa' -na.</s>
      <s id="b.2PE.3.9.5">Ko'ia-i rata wae lau, apa' kamosabara-na hi koi', uma napokonoi ane ria nte hadua to rahuku'.</s>
      <s id="b.2PE.3.9.6">Konoa-na bona hawe'ea tauna mologa medea ngkai jeko' -ra.</s>
     </seg>
     <seg type="verse" id="b.2PE.3.10">
      <s id="b.2PE.3.10.1">Aga bate rata moto-i mpai' Pue' -e!</s>
      <s id="b.2PE.3.10.2">Pai' karata-na toe mekoncehi lia hewa karata topanako.</s>
      <s id="b.2PE.3.10.3">Hi eo toe mokero langi' hante moni to paguru, pai' butu nyala-na pumpu ridi' nakoni' apu, pai' dunia' toi hante hawe'ea ihi' -na mampu hangkaa-ngkania.</s>
     </seg>
     <seg type="verse" id="b.2PE.3.11">
      <s id="b.2PE.3.11.1">Jadi' ompi' -ompi', ane hawe'ea to ria bate mogero hewa toe-e, beiwa mpu'u-tamo kita' toi-e?</s>
      <s id="b.2PE.3.11.2">Bate kana tapakaroli' po'ingku-ta pai' -ta mengkoru hi Alata'ala.</s>
     </seg>
     <seg type="verse" id="b.2PE.3.12">
      <s id="b.2PE.3.12.1">Apa' kita' toi mpopea Eo Pobotuhia-na Alata'ala.</s>
      <s id="b.2PE.3.12.2">Agina petuku' -ta hi Pue' tapelompehi hudu pakulea' -ta bona sohi' rata Eo toe.</s>
      <s id="b.2PE.3.12.3">Hi eo toe mpai', mampu langi' nakoni' apu, pai' butu nyala-na to ria mo'ono' ngkai karani' -na.</s>
     </seg>
     <seg type="verse" id="b.2PE.3.13">
      <s id="b.2PE.3.13.1">Aga kita' mpopea to najanci-taka Alata'ala: langi' to bo'u pai' dunia' to bo'u, to rapo'ohai' tauna to monoa'.</s>
     </seg>
     <seg type="verse" id="b.2PE.3.14">
      <s id="b.2PE.3.14.1">Toe-mi ompi' -ompi' to kupe'ahi', bula-ni mpopea eo toe, huduwukui-koi mpotuku' Pue', bona lompe' posidaia' -ni hante Hi'a, pai' bona uma ria kasalaia' ba ka'eaa' -ni ane rata-pokoi mpai' hi nyanyoa-na.</s>
     </seg>
     <seg type="verse" id="b.2PE.3.15">
      <s id="b.2PE.3.15.1">Uli' -mi-hana kamosabara-na Pue' mpalogai manusia' bona tebahaka-ra ngkai huku' jeko' -ra.</s>
      <s id="b.2PE.3.15.2">Hewa toe wo'o-wadi ihi' sura to na'uki' -kokoi Paulus, ompi' -ta to tape'ahi'.</s>
      <s id="b.2PE.3.15.3">Na'uki' toe ntuku' kanotoa nono to narata ngkai Pue'.</s>
     </seg>
     <seg type="verse" id="b.2PE.3.16">
      <s id="b.2PE.3.16.1">Hi rala hawe'ea sura-na, nakahangai' tudui' to hewa toe.</s>
      <s id="b.2PE.3.16.2">Ria wo'o tudui' -na to mokoro tapaha.</s>
      <s id="b.2PE.3.16.3">Pai' tudui' -na toe rapomewoli' lau-mi tauna to uma monoto pekiri-ra pai' to uma moroho pepangala' -ra.</s>
      <s id="b.2PE.3.16.4">Wae wo'o-ra mpomewoli' ihi' Buku Tomoroli' to ntani' -na.</s>
      <s id="b.2PE.3.16.5">Ngkai kehi-ra toe-mi mpai', pai' -ra mporata pehuku' Alata'ala.</s>
     </seg>
     <seg type="verse" id="b.2PE.3.17">
      <s id="b.2PE.3.17.1">Aga koi', ompi' -ompi' to kupe'ahi', ni'inca ami' -mi hawe'ea toe lau.</s>
      <s id="b.2PE.3.17.2">Jadi', mo'inga' -inga' -koi hi guru agama to boa' toera, bona neo' -koi himpataua' hante kasalaa' -ra, duu' -na monawu' -koi ngkai pokorea-ni to moroho.</s>
     </seg>
     <seg type="verse" id="b.2PE.3.18">
      <s id="b.2PE.3.18.1">Donihii lau-mi petuku' -ni hi Pue' -ta Yesus Kristus, Magau' Tompohore-ta ngkai huku' jeko' -ta, bona nirasai mpu'u ahi' -na.</s>
      <s id="b.2PE.3.18.2">Pai' donihii wo'o pe'inca-ni mpo'inca-i.</s>
      <s id="b.2PE.3.18.3">Une' -imi wae lau duu' kahae-hae-na.</s>
      <s id="b.2PE.3.18.4">Amin.</s>
     </seg>
    </div>
   </div>
   <div type="book" id="b.1JO">
    <div type="chapter" id="b.1JO.1">
     <seg type="verse" id="b.1JO.1.1">
      <s id="b.1JO.1.1.1">Ihi' sura toi mpotompo'wiwi Lolita to mpowai' katuwua'.</s>
      <s id="b.1JO.1.1.2">To mpowai' katuwua' toei, ria ami' -imi ngkai lomo' -na.</s>
      <s id="b.1JO.1.1.3">Ki'epe-imi, kihilo-i hante mata-kai moto-mi.</s>
      <s id="b.1JO.1.1.4">Kihilo mpu'u-imi, kiganga-imi-kaina hante pale-kai.</s>
     </seg>
     <seg type="verse" id="b.1JO.1.2">
      <s id="b.1JO.1.2.1">To mpowai' katuwua' toei, mehupa' -imi hi dunia' toi, pai' kihilo-imi-kaina.</s>
      <s id="b.1JO.1.2.2">Toe pai' kipakanoto-kokoi kahema-nai, pai' mposabii' Kahi'a-na to mpowai' katuwua' to lompe' duu' kahae-hae-na.</s>
      <s id="b.1JO.1.2.3">Ngkai lomo' -na, ria ami' -imi dohe Alata'ala to Tuama, pai' mehupa' -imi hi kai'.</s>
     </seg>
     <seg type="verse" id="b.1JO.1.3">
      <s id="b.1JO.1.3.1">Napa to oti kihilo pai' to ki'epe, toe-mi to kiparata-kokoi, bona hintuwu' -koi hangkaa-ngkania hante kai'.</s>
      <s id="b.1JO.1.3.2">Pai' kahintuwua' -ta tohe'i-e, kahintuwua' hante Alata'ala to Tuama pai' Yesus Kristus Ana' -na.</s>
     </seg>
     <seg type="verse" id="b.1JO.1.4">
      <s id="b.1JO.1.4.1">Ki'uki' -kokoi tohe'i, bona gana-mi kagoea' -ta.</s>
     </seg>
     <seg type="verse" id="b.1JO.1.5">
      <s id="b.1JO.1.5.1">Toi-mi kareba to ki'epe ngkai Yesus pai' kiparata-kokoi: Alata'ala, Hi'a-mi baja, uma ria hangkedia' kabengia-na hi Hi'a.</s>
     </seg>
     <seg type="verse" id="b.1JO.1.6">
      <s id="b.1JO.1.6.1">Ane ta'uli' hintuwu' -ta hante Alata'ala, pai' momako' moto-ta hi rala kabengia-na, moboa' -tamo pai' uma tatuku' tudui' to makono.</s>
     </seg>
     <seg type="verse" id="b.1JO.1.7">
      <s id="b.1JO.1.7.1">Ane momako' -ta hi rala kabajaa-na, hewa Alata'ala ria hi rala kabajaa-na, hintuwu' -tamo hadua pai' hadua, pai' nabohoi' -ta ngkai hawe'ea jeko' -ta sabana raa' Yesus Ana' -na to mate jadi' tolo' woto-ta.</s>
     </seg>
     <seg type="verse" id="b.1JO.1.8">
      <s id="b.1JO.1.8.1">Ane ta'uli' uma ria jeko' -ta, mpobagiu woto-ta moto-tamo, pai' uma tapoinono tudui' to makono.</s>
     </seg>
     <seg type="verse" id="b.1JO.1.9">
      <s id="b.1JO.1.9.1">Ane tapangaku' jeko' -ta, Alata'ala mpopadupa' janci-na hi kita', pai' nababehi napa to monoa': na'ampungi jeko' -ta pai' nabohoi' -tamo ngkai hawe'ea kasalaa' -ta.</s>
     </seg>
     <seg type="verse" id="b.1JO.1.10">
      <s id="b.1JO.1.10.1">Ane ta'uli' uma-ta mojeko', mpakiboa' Alata'ala lau-tamo, pai' uma tapoinono lolita-na.</s>
     </seg>
    </div>
    <div type="chapter" id="b.1JO.2">
     <seg type="verse" id="b.1JO.2.1">
      <s id="b.1JO.2.1.1">Ana' -ana' -ku, patuju-ku mpo'uki' tohe'i-e, bona neo' -ta mpobabehi jeko'.</s>
      <s id="b.1JO.2.1.2">Aga ane ria to mpobabehi jeko', ria moto-i to mpotauntongoi' -ta hi nyanyoa Alata'ala to Tuama.</s>
      <s id="b.1JO.2.1.3">Hi'a-mi Yesus Kristus to monoa'.</s>
     </seg>
     <seg type="verse" id="b.1JO.2.2">
      <s id="b.1JO.2.2.1">Pai' Hi'a-mi to mate jadi' tolo' woto-ta bona Alata'ala mpo'ampungi jeko' -ta.</s>
      <s id="b.1JO.2.2.2">Pai' uma muntu' jeko' -ta kita' -wadi to natolo', tapi' jeko' hawe'ea manusia' wo'o.</s>
     </seg>
     <seg type="verse" id="b.1JO.2.3">
      <s id="b.1JO.2.3.1">Ane tatuku' -mi hawa' Alata'ala, toi-mi pompetonoi-na bona ta'inca kata'inca-na mpu'u-imi.</s>
     </seg>
     <seg type="verse" id="b.1JO.2.4">
      <s id="b.1JO.2.4.1">Tauna to mpo'uli': "Ku'inca-imi-kuna Alata'ala," hiaa' uma-di natuku' hawa' -nae, moboa' -imi, pai' uma napoinono tudui' to makono.</s>
     </seg>
     <seg type="verse" id="b.1JO.2.5">
      <s id="b.1JO.2.5.1">Tauna to mpotuku' lolita Alata'ala, hira' toe-mi to mpoka'ahi' Alata'ala mpu'u-mpu'u.</s>
      <s id="b.1JO.2.5.2">Toi-mi pompetonoi-na bona ta'inca kahintuwu' -ta hante Alata'ala.</s>
     </seg>
     <seg type="verse" id="b.1JO.2.6">
      <s id="b.1JO.2.6.1">Ane tauna to mpo'uli' tida-ra hintuwu' hante Alata'ala, po'ingku-ra kana hewa po'ingku-na Kristus.</s>
     </seg>
     <seg type="verse" id="b.1JO.2.7">
      <s id="b.1JO.2.7.1">Ompi' -ompi' to kupe'ahi', hawa' to ku'uki' -kokoi tohe'i, bela hawa' to bo'u.</s>
      <s id="b.1JO.2.7.2">Hawa' toi, hawa' to mahae-mi ni'epe, to nitarima ngkai lomo' -nami.</s>
      <s id="b.1JO.2.7.3">Hawa' toi, kareba to mpo'uli' momepoka'ahi' -ta hadua bo hadua.</s>
     </seg>
     <seg type="verse" id="b.1JO.2.8">
      <s id="b.1JO.2.8.1">Aga nau' wae, hawa' to ku'uki' -kokoi toi, bate bo'u.</s>
      <s id="b.1JO.2.8.2">Makono mpu'u-hana, hawa' toi hawa' to bo'u.</s>
      <s id="b.1JO.2.8.3">Ni'inca moto toe ngkai Pue' Yesus, pai' ngkai kehi-ni to bo'u wo'o.</s>
      <s id="b.1JO.2.8.4">Apa' kamoroo-rontoa-mi bengi-na, pai' mehini-mi baja to makono.</s>
     </seg>
     <seg type="verse" id="b.1JO.2.9">
      <s id="b.1JO.2.9.1">Tauna to mpo'uli' ria-ra hi rala kabajaa-na, pai' mpokahuku' moto-ra ompi' -ra, bate hi rala kabengia-na oa' -ra-pidi.</s>
     </seg>
     <seg type="verse" id="b.1JO.2.10">
      <s id="b.1JO.2.10.1">Tauna to mpoka'ahi' ompi' -ra, tida-ra hi rala kabajaa-na, pai' uma ria napa-napa to mpahala'nawu' -ra.</s>
     </seg>
     <seg type="verse" id="b.1JO.2.11">
      <s id="b.1JO.2.11.1">Tauna to mpokahuku' ompi' -ra, bate hi rala kabengia-na oa' -ra-pidi.</s>
      <s id="b.1JO.2.11.2">Momako' -ra hi rala kabengia-na, pai' uma ra'incai hiapa kahiloua-ra, apa' kabengia-na toe-mi to mpakawero-ra, alaa-na uma-ra pehilo.</s>
     </seg>
     <seg type="verse" id="b.1JO.2.12">
      <s id="b.1JO.2.12.1">Ana' -ana', ku'uki' -kokoi sura tohe'i, apa' te'ampungi-mi jeko' -ni sabana Pue' Yesus.</s>
     </seg>
     <seg type="verse" id="b.1JO.2.13">
      <s id="b.1JO.2.13.1">Tuama-tuama, ku'uki' -kokoi sura tohe'i, apa' ni'inca-imi to ria ngkai lomo' -na.</s>
      <s id="b.1JO.2.13.2">Kabilasa-kabilasa, toronaa-toronaa, ku'uki' -kokoi sura tohe'i, apa' nidagi-imi anudaa'.</s>
     </seg>
     <seg type="verse" id="b.1JO.2.14">
      <s id="b.1JO.2.14.1">Ku'uki' hi koi' ana' -ku, apa' ni'inca-imi Tuama-ta.</s>
      <s id="b.1JO.2.14.2">Ku'uki' hi koi' tuama-tuama, apa' ni'inca-imi to ria ngkai lomo' -na.</s>
      <s id="b.1JO.2.14.3">Ku'uki' hi koi' kabilasa pai' toronaa, apa' moroho-mi pepangala' -ni, nipoinono Lolita Alata'ala, nidagi-imi anudaa'.</s>
     </seg>
     <seg type="verse" id="b.1JO.2.15">
      <s id="b.1JO.2.15.1">Neo' -ta mpoka'ahi' dunia' toi, pai' ba napa-napa ihi' -na.</s>
      <s id="b.1JO.2.15.2">Hema to mpoka'ahi' dunia' toi, uma-ra mpoka'ahi' Alata'ala to Tuama.</s>
     </seg>
     <seg type="verse" id="b.1JO.2.16">
      <s id="b.1JO.2.16.1">Apa' hawe'ea to hi rala dunia' toi-- hewa kahinaa nono-ta to dada'a, napa to tahilo pai' tapokahina, napa-napa to mpokalangko nono-ta-- hawe'ea toe lau bela to ngkai Tuama-ta, bate to ngkai dunia' -hana.</s>
     </seg>
     <seg type="verse" id="b.1JO.2.17">
      <s id="b.1JO.2.17.1">Hiaa' dunia' toi-e neo' mogero-mi, wae wo'o hawe'ea ihi' -na to tapokahina.</s>
      <s id="b.1JO.2.17.2">Tapi' tauna to mpotuku' konoa Alata'ala bate tuwu' duu' kahae-hae-na.</s>
     </seg>
     <seg type="verse" id="b.1JO.2.18">
      <s id="b.1JO.2.18.1">Ana' -ana' -ku, neo' rata-mi kahudua dunia'.</s>
      <s id="b.1JO.2.18.2">Pai' hewa to jau-mi ratudui' -kokoi, bate rata mpai' hadua to rahanga' Bali' Kristus.</s>
      <s id="b.1JO.2.18.3">Wae wo'o, tempo toi wori' -ramo to mehupa' to jadi' bali' -na Kristus.</s>
      <s id="b.1JO.2.18.4">Toe-mi pompetonoi-na kaneo' -na rata mpu'u-mi kahudua dunia'.</s>
     </seg>
     <seg type="verse" id="b.1JO.2.19">
      <s id="b.1JO.2.19.1">Bali' Kristus toera, tauna to dohe-ta ri'ulu, tapi' kakoo-kono-na, bela-ra doo-ta.</s>
      <s id="b.1JO.2.19.2">Toe pai' malai-ramo ngkai kahintuwuaa' -ta.</s>
      <s id="b.1JO.2.19.3">Ane ke doo-ta mpu'u-rale, ke bate tida moto-ra dohe-ta.</s>
      <s id="b.1JO.2.19.4">Tapi' malai-ramo-rana ngkai kahintuwuaa' -ta, toe pai' ta'inca-mi ka'uma-na ria haduaa-ra to tono' hi kita'.</s>
     </seg>
     <seg type="verse" id="b.1JO.2.20">
      <s id="b.1JO.2.20.1">Aga koi' ompi' -ompi', nitarima-mi Inoha' Tomoroli' to ngkai Kristus.</s>
      <s id="b.1JO.2.20.2">Toe pai' hawe'ea-ni mpo'inca tudui' to makono.</s>
     </seg>
     <seg type="verse" id="b.1JO.2.21">
      <s id="b.1JO.2.21.1">Jadi', uma-hawo patuju-ku mpo'uki' -kokoi tohe'i-e, ba monguli' wae ka'uma-na ni'incai tudui' to makono.</s>
      <s id="b.1JO.2.21.2">Ku'uki' -kokoi toi-e, apa' lawi' ni'inca moto-mi tudui' to makono, pai' ni'inca wo'o ka'uma-na ria boa' to mehupa' ngkai to makono.</s>
     </seg>
     <seg type="verse" id="b.1JO.2.22">
      <s id="b.1JO.2.22.1">Hema-ra to boa' toera-e?</s>
      <s id="b.1JO.2.22.2">To boa' -le, tauna to mposapu Kayesus-na Magau' Topetolo'.</s>
      <s id="b.1JO.2.22.3">Hira' toe-mi bali' Kristus, apa' rasapuaka-rana Alata'ala to Tuama pai' Alata'ala to Ana'.</s>
     </seg>
     <seg type="verse" id="b.1JO.2.23">
      <s id="b.1JO.2.23.1">Tauna to mposapuaka Alata'ala to Ana', uma ria posidaia' -ra hante Alata'ala to Tuama.</s>
      <s id="b.1JO.2.23.2">Tauna to mpangaku' Kayesus-na Ana' Alata'ala, mosidai' -ramo hante Alata'ala to Tuama.</s>
     </seg>
     <seg type="verse" id="b.1JO.2.24">
      <s id="b.1JO.2.24.1">Jadi', ane koi' ompi' -ompi', kareba to ni'epe-mi ngkai lomo' -na kana nipoinono oa'.</s>
      <s id="b.1JO.2.24.2">Ane kareba to ni'epe ngkai lomo' -na toe nipoinono oa', tida-mokoi hintuwu' hante Alata'ala to Ana' pai' Alata'ala to Tuama.</s>
     </seg>
     <seg type="verse" id="b.1JO.2.25">
      <s id="b.1JO.2.25.1">Pai' toi-mi janci-na hi kita': katuwua' to lompe' duu' kahae-hae-na.</s>
     </seg>
     <seg type="verse" id="b.1JO.2.26">
      <s id="b.1JO.2.26.1">Ku'uki' -kokoi sura tohe'i, mpotompo'wiwi-ra to doko' mpobagiu-koi.</s>
     </seg>
     <seg type="verse" id="b.1JO.2.27">
      <s id="b.1JO.2.27.1">Aga koi' ompi', nitarima-mi-koina Inoha' Tomoroli' to ngkai Kristus, pai' Inoha' toe tida hi rala nono-ni.</s>
      <s id="b.1JO.2.27.2">Uma-pi mingki' ria to ntani' -na mpotudui' -koi, apa' Inoha' Tomoroli' toe-mi mpotudui' -koi butu nyala-na.</s>
      <s id="b.1JO.2.27.3">Tudui' -na paka' to makono, uma ria to boa'.</s>
      <s id="b.1JO.2.27.4">Jadi', hewa to oti-mi natudui' -kokoi, tida-mokoi hintuwu' hante Kristus.</s>
     </seg>
     <seg type="verse" id="b.1JO.2.28">
      <s id="b.1JO.2.28.1">Kakaliliua-na ana' -ana' -ku, tida-mokoi hintuwu' hante Kristus, bona ane rata nculii' -ipi mpai', daho' -tamo mponyanyo-i, uma-ta mpai' me'ea' nakaratai.</s>
     </seg>
     <seg type="verse" id="b.1JO.2.29">
      <s id="b.1JO.2.29.1">Kristus mpotuku' oa' konoa Alata'ala.</s>
      <s id="b.1JO.2.29.2">Ni'inca moto toe ompi'.</s>
      <s id="b.1JO.2.29.3">Jadi', ni'inca wo'o: hawe'ea tauna to mpotuku' konoa Alata'ala, napo'ana' Alata'ala-ramo.</s>
     </seg>
    </div>
    <div type="chapter" id="b.1JO.3">
     <seg type="verse" id="b.1JO.3.1">
      <s id="b.1JO.3.1.1">Uma mowo kabohe ahi' -na Alata'ala to Tuama hi kita', duu' -na nakahangai' -tamo ana' -na.</s>
      <s id="b.1JO.3.1.2">Pai' bate wae mpu'u.</s>
      <s id="b.1JO.3.1.3">Ana' Alata'ala mpu'u-tamo.</s>
      <s id="b.1JO.3.1.4">Tauna to uma mepangala' hi Yesus uma mpo'incai kakita' -na ana' Alata'ala, apa' uma-ra mpo'incai Alata'ala.</s>
     </seg>
     <seg type="verse" id="b.1JO.3.2">
      <s id="b.1JO.3.2.1">Ompi' -ompi' to kupe'ahi'!</s>
      <s id="b.1JO.3.2.2">Tempo toi, ana' Alata'ala-tamo.</s>
      <s id="b.1JO.3.2.3">Ko'ia ta'incai mpu'u kabeiwa-na mpai' katuwu' -ta hi eo mpeno, apa' ko'ia-ta rapopo'incai.</s>
      <s id="b.1JO.3.2.4">Aga to ta'inca-na: ane rata nculii' -i-damo mpai' Kristus-e, hewa Hi'a wo'o-tamo-tawo, apa' bate lence-na mpu'u-mi mpai' to tahilo.</s>
     </seg>
     <seg type="verse" id="b.1JO.3.3">
      <s id="b.1JO.3.3.1">Hawe'ea tauna to ncarumaka Kristus hewa toe, bate mpakaroli' katuwu' -ra, hewa kamoroli' -na Kristus.</s>
     </seg>
     <seg type="verse" id="b.1JO.3.4">
      <s id="b.1JO.3.4.1">Hawe'ea tauna to mpobabehi jeko', mpotiboki hawa' Alata'ala.</s>
      <s id="b.1JO.3.4.2">Apa' toe-mi to rahanga' jeko', mpotiboki hawa' Alata'ala.</s>
     </seg>
     <seg type="verse" id="b.1JO.3.5">
      <s id="b.1JO.3.5.1">Pai' ni'inca moto ompi', patuju-na Yesus mehupa' hi dunia', bona mpolali jeko' manusia'.</s>
      <s id="b.1JO.3.5.2">Hiaa' Hi'a moto, uma-hana ria jeko' -na.</s>
     </seg>
     <seg type="verse" id="b.1JO.3.6">
      <s id="b.1JO.3.6.1">Jadi', hawe'ea tauna to tida hintuwu' hante Hi'a, uma-rapa mpobabehi jeko'.</s>
      <s id="b.1JO.3.6.2">Hawe'ea tauna to mpobabehi jeko' oa', uma-ra mpohiloi-i pai' uma-ra mpo'incai-i.</s>
     </seg>
     <seg type="verse" id="b.1JO.3.7">
      <s id="b.1JO.3.7.1">Ana' -ana' -ku, neo' nipelele' -ra ba hema-hema to doko' mpobagiu-koi.</s>
      <s id="b.1JO.3.7.2">Tauna to mpobabehi konoa Alata'ala, tauna to monoa' -ra, hewa kamonoa' -na Yesus.</s>
     </seg>
     <seg type="verse" id="b.1JO.3.8">
      <s id="b.1JO.3.8.1">Tauna to mpobabehi jeko' oa', napo'ana' Magau' Anudaa' -ra.</s>
      <s id="b.1JO.3.8.2">Apa' Magau' Anudaa', topojeko' ngkai lomo' -na ami' -imi-hana.</s>
      <s id="b.1JO.3.8.3">Toi-mi patuju-na Ana' Alata'ala mehupa' hi dunia', bona mpogero bago-na Magau' Anudaa'.</s>
     </seg>
     <seg type="verse" id="b.1JO.3.9">
      <s id="b.1JO.3.9.1">Hawe'ea tauna to napo'ana' Alata'ala, uma-rapa mpobabehi jeko' oa', apa' mporata-ramo katuwua' to bo'u ngkai Alata'ala.</s>
      <s id="b.1JO.3.9.2">Uma-ra bisa mpobabehi jeko' oa', apa' napo'ana' Alata'ala-ramo.</s>
     </seg>
     <seg type="verse" id="b.1JO.3.10">
      <s id="b.1JO.3.10.1">Toi-mi pompetonoi-na, bona ta'inca hema to napo'ana' Alata'ala pai' hema to napo'ana' Magau' Anudaa'.</s>
      <s id="b.1JO.3.10.2">Hawe'ea tauna to uma mpobabehi konoa Alata'ala, bela-ra ana' Alata'ala.</s>
      <s id="b.1JO.3.10.3">Wae wo'o tauna to uma mpoka'ahi' ompi' -ra, bela-ra ana' Alata'ala.</s>
     </seg>
     <seg type="verse" id="b.1JO.3.11">
      <s id="b.1JO.3.11.1">Toi-mi kareba to ni'epe ngkai lomo' -na: kana momepoka'ahi' -ta hadua bo hadua.</s>
     </seg>
     <seg type="verse" id="b.1JO.3.12">
      <s id="b.1JO.3.12.1">Neo' -ta mpenau' kehi Kain owi.</s>
      <s id="b.1JO.3.12.2">Kain toei, napo'ana' anudaa' -i, alaa-na mpopatehi-i tu'ai-na.</s>
      <s id="b.1JO.3.12.3">Napa pai' alaa-na mpopatehi-i tu'ai-na?</s>
      <s id="b.1JO.3.12.4">Apa' dada'a-hana po'ingku-na, hiaa' po'ingku tu'ai-na monoa'.</s>
     </seg>
     <seg type="verse" id="b.1JO.3.13">
      <s id="b.1JO.3.13.1">Toe-mi ompi', neo' nikehelei ane tauna to uma mepangala' hi Yesus mpokahuku' -koi.</s>
     </seg>
     <seg type="verse" id="b.1JO.3.14">
      <s id="b.1JO.3.14.1">Ane mpoka'ahi' -ta ompi' -ta, ta'inca katebahaka-tami ngkai kamatea pai' mporata-tamo katuwua' to lompe' duu' kahae-hae-na.</s>
      <s id="b.1JO.3.14.2">Tauna to uma mpoka'ahi' ompi' -ra, ko'ia-ra tebahaka ngkai kamatea.</s>
     </seg>
     <seg type="verse" id="b.1JO.3.15">
      <s id="b.1JO.3.15.1">Hawe'ea tauna to mpokahuku' ompi' -ra, hibalia topepatehi-ra-hana.</s>
      <s id="b.1JO.3.15.2">Pai' ni'inca moto ompi': tauna topepatehi uma mporata katuwua' to lompe' duu' kahae-hae-na.</s>
     </seg>
     <seg type="verse" id="b.1JO.3.16">
      <s id="b.1JO.3.16.1">Toi-mi pompetonoi-na bona ta'inca to ra'uli' ahi': Yesus mpewai' tuwu' -na bona kita' mporata kalompea'.</s>
      <s id="b.1JO.3.16.2">Jadi', kita' wo'o kana mpewai' tuwu' -ta mpotulungi ompi' -ta.</s>
     </seg>
     <seg type="verse" id="b.1JO.3.17">
      <s id="b.1JO.3.17.1">Rapa' -na ria hadua tauna to nakariai rewa dunia' toi, pai' mpohilo-i ompi' -na nakakurai' ba napa-napa, pai' nanaa mara-wadi, uma natulungi, tantu tauna toe uma-i ma'ahi' hewa Alata'ala.</s>
     </seg>
     <seg type="verse" id="b.1JO.3.18">
      <s id="b.1JO.3.18.1">Ana' -ana' -ku, neo' ma'ahi' hi wiwi-wadi, neo' ta'uli' kampoka'ahi' -ta ompi' -ta pai' uma tababehi napa-napa mpotulungi-ra.</s>
      <s id="b.1JO.3.18.2">Ma'ahi' -ta hante kehi-ta, apa' toe-mi ahi' to makono mpu'u.</s>
     </seg>
     <seg type="verse" id="b.1JO.3.19">
      <s id="b.1JO.3.19.1">Ane mpoka'ahi' -ta ompi' -ta, toe-mi pompetonoi-na bona ta'inca mpu'u kakita' -na ana' Alata'ala, alaa-na rodo-mi nono-ta mponyanyo-i.</s>
     </seg>
     <seg type="verse" id="b.1JO.3.20">
      <s id="b.1JO.3.20.1">Ane uma rodo nono-ta apa' mpenonoi sala' -ta, ma'ala oa' tapakarodo nono-ta, apa' Alata'ala mpo'inca omea tuwu' -ta, pai' ahi' -na hi kita' meliu kabohe-na ngkai nono-ta to mposalai' -ta toe.</s>
     </seg>
     <seg type="verse" id="b.1JO.3.21">
      <s id="b.1JO.3.21.1">Jadi', ompi' -ompi' to kupe'ahi', ane nono-ta uma-pi mposalai' -ta, daho' -tamo mponyanyo Alata'ala,</s>
     </seg>
     <seg type="verse" id="b.1JO.3.22">
      <s id="b.1JO.3.22.1">pai' napa-napa to taperapi' bate nawai' -ta, apa' tatuku' hawa' -na pai' tababehi napa to mpakagoe' nono-na.</s>
     </seg>
     <seg type="verse" id="b.1JO.3.23">
      <s id="b.1JO.3.23.1">Toi-mile hawa' -nae: mepangala' -tamo hi Yesus Kristus Ana' -na, pai' momepoka'ahi' -ta hadua bo hadua, ntuku' to nahawai' -taka.</s>
     </seg>
     <seg type="verse" id="b.1JO.3.24">
      <s id="b.1JO.3.24.1">Tauna to mpotuku' hawa' Alata'ala, tida-ra hintuwu' hante Hi'a, pai' Hi'a hante hira'.</s>
      <s id="b.1JO.3.24.2">Toi-mi pompetonoi-na bona ta'inca katida-na Alata'ala hintuwu' hante kita', apa' nawai' -tamo Inoha' -na.</s>
     </seg>
    </div>
    <div type="chapter" id="b.1JO.4">
     <seg type="verse" id="b.1JO.4.1">
      <s id="b.1JO.4.1.1">Ompi' -ompi' to kupe'ahi'!</s>
      <s id="b.1JO.4.1.2">Neo' ncaliu nipangala' hawe'ea tauna to mpo'uli' ria Inoha' Alata'ala hi hira'.</s>
      <s id="b.1JO.4.1.3">Petonoi ulu, ba mpu'u-mpu'u-ra ngkai Alata'ala ba uma-di.</s>
      <s id="b.1JO.4.1.4">Apa' wori' nabi boa' modao' hiapa-apa.</s>
     </seg>
     <seg type="verse" id="b.1JO.4.2">
      <s id="b.1JO.4.2.1">Toi-mi pompetonoi-na bona ta'inca hema to nakuasai Inoha' Alata'ala: hawe'ea tauna to mpangaku' Yesus Kahi'a-na Magau' Topetolo' to mewali manusia', tauna toe-ramo to napo'ana' Alata'ala.</s>
     </seg>
     <seg type="verse" id="b.1JO.4.3">
      <s id="b.1JO.4.3.1">Hawe'ea tauna to uma mpangaku' Kayesus-na Magau' Topetolo' toe, uma-ra napo'ana' Alata'ala.</s>
      <s id="b.1JO.4.3.2">Tauna toera nakuasai noto to ngkai Bali' Kristus.</s>
      <s id="b.1JO.4.3.3">Ni'epe moto tudui' to mpo'uli' karata-na mpai' Bali' Kristus, pai' tempo toi mpolia' ria-imi hi rala dunia'.</s>
     </seg>
     <seg type="verse" id="b.1JO.4.4">
      <s id="b.1JO.4.4.1">Aga koi' ana' -ku, napo'ana' Alata'ala-mokoi, pai' nidagi-ramo nabi to boa' toera, apa' Noto to ria hi rala nono-ni meliu kabaraka' -na ngkai noto to hi rala nono-ra to uma mepangala' hi Pue'.</s>
     </seg>
     <seg type="verse" id="b.1JO.4.5">
      <s id="b.1JO.4.5.1">Nabi to boa' toera, ngkai dunia' to dada'a toi-ra.</s>
      <s id="b.1JO.4.5.2">Toe pai' tudui' -ra mehupa' ngkai dunia' to dada'a toi, pai' tauna to uma mepangala' hi Pue' mpo'epe pai' mpotarima tudui' -ra.</s>
     </seg>
     <seg type="verse" id="b.1JO.4.6">
      <s id="b.1JO.4.6.1">Aga kita' ompi', napo'ana' Alata'ala-tamo.</s>
      <s id="b.1JO.4.6.2">Tauna to mpo'inca Alata'ala mpo'epe pai' mpotarima tudui' -ta.</s>
      <s id="b.1JO.4.6.3">Tauna to uma napo'ana' Alata'ala uma mpotarima tudui' -ta.</s>
      <s id="b.1JO.4.6.4">Toe-mi pompetonoi-na bona ta'inca hema to nakuasai Noto to makono pai' hema to nakuasai noto to mebagiu.</s>
     </seg>
     <seg type="verse" id="b.1JO.4.7">
      <s id="b.1JO.4.7.1">Ompi' -ompi' to kupe'ahi'!</s>
      <s id="b.1JO.4.7.2">Momepoka'ahi' -tamo hadua bo hadua, apa' ahi' mehuwu ngkai Alata'ala.</s>
      <s id="b.1JO.4.7.3">Hawe'ea tauna to mpoka'ahi' doo-ra, hira' -mi to napo'ana' Alata'ala pai' to mpo'inca Alata'ala.</s>
     </seg>
     <seg type="verse" id="b.1JO.4.8">
      <s id="b.1JO.4.8.1">Tauna to uma mpoka'ahi' doo-ra, ko'ia-ra mpo'incai Alata'ala, apa' Alata'ala-hana, ma'ahi' -i.</s>
     </seg>
     <seg type="verse" id="b.1JO.4.9">
      <s id="b.1JO.4.9.1">Hewa toi-mi Alata'ala mpopehuwu ahi' -na hi kita': Ana' -na to Hadudua nahubui tumai hi dunia', bona kita' mporata katuwua' ngkai Ana' -na toei.</s>
     </seg>
     <seg type="verse" id="b.1JO.4.10">
      <s id="b.1JO.4.10.1">Toi-mi to ra'uli' ahi'.</s>
      <s id="b.1JO.4.10.2">Bela kita' to ri'ulu mpoka'ahi' Alata'ala.</s>
      <s id="b.1JO.4.10.3">Alata'ala-hana to ri'ulu mpoka'ahi' -ta, duu' -na mpohubui-mi Ana' -na tumai jadi' tolo' woto-ta bona jeko' -ta ra'ampungi.</s>
     </seg>
     <seg type="verse" id="b.1JO.4.11">
      <s id="b.1JO.4.11.1">Ompi' -ompi' to kupe'ahi'!</s>
      <s id="b.1JO.4.11.2">Apa' wae-mi kabohe ahi' Alata'ala hi kita' -e, toe pai' kana momepoka'ahi' wo'o-ta-tawo hadua bo hadua.</s>
     </seg>
     <seg type="verse" id="b.1JO.4.12">
      <s id="b.1JO.4.12.1">Ko'ia ria haduaa to mpohilo-i Alata'ala.</s>
      <s id="b.1JO.4.12.2">Aga nau' wae, ane momepoka'ahi' -tamo hadua bo hadua, Alata'ala tida hintuwu' hante kita', pai' incana mpu'u hi pokehii-ta katapoka'ahi' -na Alata'ala.</s>
     </seg>
     <seg type="verse" id="b.1JO.4.13">
      <s id="b.1JO.4.13.1">Toi-mi pompetonoi-na bona ta'inca katida-ta hintuwu' hante Alata'ala, pai' Alata'ala hante kita': apa' nawai' -tamo Inoha' -na to moroli'.</s>
     </seg>
     <seg type="verse" id="b.1JO.4.14">
      <s id="b.1JO.4.14.1">Kai', kihilo-imi-kaina Ana' Alata'ala, pai' kisabii' Kahi'a-na to nahubui Alata'ala to Tuama tumai jadi' Magau' Tompohore hawe'ea manusia' ngkai huku' jeko' -ra.</s>
     </seg>
     <seg type="verse" id="b.1JO.4.15">
      <s id="b.1JO.4.15.1">Hema to mpangaku' Kayesus-na Ana' Alata'ala, Alata'ala tida hintuwu' hante hira', pai' hira' hante Alata'ala.</s>
     </seg>
     <seg type="verse" id="b.1JO.4.16">
      <s id="b.1JO.4.16.1">Toe pai' ta'inca-mi pai' tapangala' -mi kanapoka'ahi' -ta Alata'ala.</s>
     </seg>
     <seg type="verse" id="b.1JO.4.17">
      <s id="b.1JO.4.17.1">Ane mpoka'ahi' -ta ompi' -ta, toi-mi pompetonoi-na katapoka'ahi' -na mpu'u-i Alata'ala, alaa-na daho' -ta mponyanyo-i hi Eo Kiama.</s>
      <s id="b.1JO.4.17.2">Daho' -ta mponyanyo-i, apa' kehi-ta hi rala dunia' toi hewa kehi-na Kristus.</s>
     </seg>
     <seg type="verse" id="b.1JO.4.18">
      <s id="b.1JO.4.18.1">Ane ta'inca mpu'u ahi' Alata'ala hi kita', uma-tapa me'eka' hi Alata'ala.</s>
      <s id="b.1JO.4.18.2">Ahi' -na to gana toe mporohoi nono-ta, pai' uma-tapa me'eka'.</s>
      <s id="b.1JO.4.18.3">Ane tapoka'eka' pehuku' -na Alata'ala, batua-na, ko'ia ta'incai mpu'u ahi' -na hi kita'.</s>
     </seg>
     <seg type="verse" id="b.1JO.4.19">
      <s id="b.1JO.4.19.1">Kita' ma'ahi', apa' Alata'ala-mi to ri'ulu mpoka'ahi' -ta.</s>
     </seg>
     <seg type="verse" id="b.1JO.4.20">
      <s id="b.1JO.4.20.1">Tauna to mpo'uli': "Kupoka'ahi' -i Alata'ala," pai' -i mpokahuku' moto ompi' -na, boa' -i-tawo'.</s>
      <s id="b.1JO.4.20.2">Apa' ane uma-i mpoka'ahi' ompi' -na to nahilo, peliu-liu-nami Alata'ala to uma nahiloi.</s>
     </seg>
     <seg type="verse" id="b.1JO.4.21">
      <s id="b.1JO.4.21.1">Jadi', toi-mi hawa' Kristus hi kita': hema to mpoka'ahi' Alata'ala, kana mpoka'ahi' ompi' -ra wo'o.</s>
     </seg>
    </div>
    <div type="chapter" id="b.1JO.5">
     <seg type="verse" id="b.1JO.5.1">
      <s id="b.1JO.5.1.1">Hawe'ea tauna to mpangala' Kayesus-na Magau' Topetolo', napo'ana' Alata'ala-ramo.</s>
      <s id="b.1JO.5.1.2">Pai' hawe'ea tauna to mpoka'ahi' Alata'ala to Tuama, bate mpoka'ahi' wo'o-ra hawe'ea ana' Alata'ala.</s>
     </seg>
     <seg type="verse" id="b.1JO.5.2">
      <s id="b.1JO.5.2.1">Toi-mi pompetonoi-na bona ta'inca katapoka'ahi' -ra tauna to napo'ana' Alata'ala, ane mpoka'ahi' -ta Alata'ala pai' mpotuku' hawa' -na.</s>
     </seg>
     <seg type="verse" id="b.1JO.5.3">
      <s id="b.1JO.5.3.1">Apa' ane mpoka'ahi' -ta Alata'ala, batua-na tatuku' -mi hawa' -na.</s>
      <s id="b.1JO.5.3.2">Hiaa' hawa' -na toe, uma-hawo mokoro tatuku'.</s>
     </seg>
     <seg type="verse" id="b.1JO.5.4">
      <s id="b.1JO.5.4.1">Apa' hawe'ea tauna to napo'ana' Alata'ala mpodagi kuasa anudaa' to hi dunia' toi.</s>
      <s id="b.1JO.5.4.2">Tadagi-mi kuasa anudaa' hante pepangala' -ta.</s>
     </seg>
     <seg type="verse" id="b.1JO.5.5">
      <s id="b.1JO.5.5.1">Hema-ra to mpodagi kuasa anudaa' to hi dunia' toi?</s>
      <s id="b.1JO.5.5.2">Muntu' tauna to mpangala' Kayesus-na Ana' Alata'ala.</s>
     </seg>
     <seg type="verse" id="b.1JO.5.6">
      <s id="b.1JO.5.6.1">Yesus Kristus, Hi'a-mi Ana' Alata'ala to rata hi dunia'.</s>
      <s id="b.1JO.5.6.2">Yohanes Topeniu' mponiu' -i hante ue.</s>
      <s id="b.1JO.5.6.3">Mo'ili raa' -na nto'u kamate-na raparika'.</s>
      <s id="b.1JO.5.6.4">Jadi', monoto-mi Kayesus-na Ana' Alata'ala, uma muntu' ngkai karaniu' -na, tapi' ngkai kamate-na wo'o.</s>
      <s id="b.1JO.5.6.5">Pai' Inoha' Tomoroli' wo'o mpemakono Kayesus-na Ana' Alata'ala, pai' napa to na'uli' Inoha' Tomoroli' toe, bate makono.</s>
     </seg>
     <seg type="verse" id="b.1JO.5.8">
      <s id="b.1JO.5.8.1">Jadi', toe-mi ohea-na Alata'ala mpakanoto-taka Kayesus-na Ana' -na: Inoha' Tomoroli' mposabii' Kahi'a-na Ana' Alata'ala.</s>
      <s id="b.1JO.5.8.2">Pai' napa to jadi' hi karaniu' -na pai' hi kamate-na wo'o mpakanoto Kahi'a-na Ana' Alata'ala.</s>
      <s id="b.1JO.5.8.3">To tolu nyala toera hibalia patuju-ra, Kayesus-na Ana' Alata'ala.</s>
     </seg>
     <seg type="verse" id="b.1JO.5.9">
      <s id="b.1JO.5.9.1">Bangku' posabi' manusia' taparasaya, peliu-liu-nami posabi' -na Alata'ala moto.</s>
      <s id="b.1JO.5.9.2">Apa' toe-mi posabi' -na Alata'ala mpotompo'wiwi Ana' -na.</s>
     </seg>
     <seg type="verse" id="b.1JO.5.10">
      <s id="b.1JO.5.10.1">Tauna to mepangala' hi Ana' Alata'ala, ra'inca-mi hi rala nono-ra kamakono-na posabi' Alata'ala toe.</s>
      <s id="b.1JO.5.10.2">Hema to uma mpangala' Alata'ala, mpakiboa' Alata'ala lau-ramo, apa' uma rapangalai' posabi' Alata'ala to mpotompo'wiwi Ana' -na.</s>
     </seg>
     <seg type="verse" id="b.1JO.5.11">
      <s id="b.1JO.5.11.1">Toi-mi posabi' -na Alata'ala: nawai' -tamo katuwua' to lompe' duu' kahae-hae-na, pai' katuwua' toe tarata muntu' ngkai Ana' -na.</s>
     </seg>
     <seg type="verse" id="b.1JO.5.12">
      <s id="b.1JO.5.12.1">Hema to mosidai' hante Ana' -na, mporata-ramo katuwua' toe.</s>
      <s id="b.1JO.5.12.2">Hema to uma mosidai' hante Ana' Alata'ala, uma raratai katuwua' toe.</s>
     </seg>
     <seg type="verse" id="b.1JO.5.13">
      <s id="b.1JO.5.13.1">Hi koi' to mepangala' hi Ana' Alata'ala ku'uki' sura tohe'i, bona ni'inca mpu'u kamporata-nimi katuwua' to lompe' duu' kahae-hae-na.</s>
     </seg>
     <seg type="verse" id="b.1JO.5.14">
      <s id="b.1JO.5.14.1">Daho' -ta mekakae hi Alata'ala, apa' ta'inca kana'epe-na pomperapia' -ta, asala pomperapia' -ta toe ntuku' konoa-na.</s>
     </seg>
     <seg type="verse" id="b.1JO.5.15">
      <s id="b.1JO.5.15.1">Pai' ane ta'inca kana'epe-na pomperapia' -ta, ta'inca wo'o katatarima-nami ba napa-napa to taperapi' hi Hi'a.</s>
     </seg>
     <seg type="verse" id="b.1JO.5.16">
      <s id="b.1JO.5.16.1">Ane mpohilo-ta hadua ompi' -ta mpobabehi jeko' to uma-hawo mpokeni pehukua' to duu' kahae-hae-na, kana taposampayai-i-hawo, bona Alata'ala mpowai' -i katuwua'.</s>
      <s id="b.1JO.5.16.2">To ku'uli' tohe'i, mpobelahi tauna to mpobabehi jeko' to uma-hawo mpokeni pehukua' to duu' kahae-hae-na.</s>
      <s id="b.1JO.5.16.3">Apa' ria wo'o jeko' to mpokeni pehukua' to duu' kahae-hae-na.</s>
      <s id="b.1JO.5.16.4">Jadi', uma kuhubui-koi mposampayai-ra to mpobabehi jeko' toe.</s>
     </seg>
     <seg type="verse" id="b.1JO.5.17">
      <s id="b.1JO.5.17.1">Hawe'ea babehia to dada'a, bate jeko' hanga' -na.</s>
      <s id="b.1JO.5.17.2">Aga ria jeko' to uma-hawo mpokeni pehukua' to duu' kahae-hae-na.</s>
     </seg>
     <seg type="verse" id="b.1JO.5.18">
      <s id="b.1JO.5.18.1">To ta'inca-na: hawe'ea tauna to napo'ana' Alata'ala, uma-rapa mpobabehi jeko', apa' Ana' Alata'ala moto mpojaga-ra pai' Magau' Anudaa' uma mpokulei' mpodagi-ra.</s>
     </seg>
     <seg type="verse" id="b.1JO.5.19">
      <s id="b.1JO.5.19.1">To ta'inca-na: kita' toi napo'ana' Alata'ala-tamo, pai' humalili' dunia' toi nakuasai Magau' Anudaa'.</s>
     </seg>
     <seg type="verse" id="b.1JO.5.20">
      <s id="b.1JO.5.20.1">To ta'inca-na: rata-imi Ana' Alata'ala hi dunia', pai' nanotohi-mi nono-ta, bona ta'inca-mi Alata'ala to makono.</s>
      <s id="b.1JO.5.20.2">Hintuwu' -tamo hante Alata'ala to makono toei, apa' hintuwu' -tamo hante Yesus Kristus Ana' -na.</s>
      <s id="b.1JO.5.20.3">Hi'a-mi Alata'ala to makono.</s>
      <s id="b.1JO.5.20.4">Ngkai Hi'a-mi tarata katuwua' to lompe' duu' kahae-hae-na.</s>
     </seg>
     <seg type="verse" id="b.1JO.5.21">
      <s id="b.1JO.5.21.1">Ana' -ana' -ku, mo'inga' -inga' bona neo' -koi mepue' hi pue' to uma makono.</s>
     </seg>
    </div>
   </div>
   <div type="book" id="b.2JO">
    <div type="chapter" id="b.2JO.1">
     <seg type="verse" id="b.2JO.1.1">
      <s id="b.2JO.1.1.1">Sura toi ngkai aku' Totu'a, kupakatu tilou hi totina to napelihi Alata'ala, pai' hi hawe'ea ana' -nu to kupoka'ahi' mpu'u.</s>
      <s id="b.2JO.1.1.2">Uma muntu' aku' to mpoka'ahi' -koi, hawe'ea tauna to mpo'inca tudui' to makono, hira' wo'o mpoka'ahi' -koi.</s>
     </seg>
     <seg type="verse" id="b.2JO.1.2">
      <s id="b.2JO.1.2.1">Kipoka'ahi' -koi apa' mepangala' -tamo hi tudui' to makono, pai' tudui' to makono toe takakamu duu' kahae-hae-na.</s>
     </seg>
     <seg type="verse" id="b.2JO.1.3">
      <s id="b.2JO.1.3.1">Alata'ala to Tuama pai' Yesus Kristus Ana' -na mpogane' -ta ngkai kabula rala-na, mpopohiloi-ta ahi' -na, pai' mpowai' -ta kalompea' tuwu'.</s>
      <s id="b.2JO.1.3.2">Hawe'ea toe tapobagia hante nono to monoa' pai' to ma'ahi'.</s>
     </seg>
     <seg type="verse" id="b.2JO.1.4">
      <s id="b.2JO.1.4.1">Goe' lia nono-ku mpohirua' -raka ba hangkuja dua ana' -nu hi rei.</s>
      <s id="b.2JO.1.4.2">Apa' po'ingku-ra mpotuku' tudui' to makono, hewa to nahawai' -taka Alata'ala to Tuama.</s>
     </seg>
     <seg type="verse" id="b.2JO.1.5">
      <s id="b.2JO.1.5.1">Jadi', kuperapi' hi iko totina, bona momepoka'ahi' -ta hadua bo hadua.</s>
      <s id="b.2JO.1.5.2">To ku'uki' toi-e, bela hawa' to bo'u.</s>
      <s id="b.2JO.1.5.3">Hawa' toi-e, hawa' to ta'epe ami' -mi ngkai lomo' -na.</s>
     </seg>
     <seg type="verse" id="b.2JO.1.6">
      <s id="b.2JO.1.6.1">Toe-mile to ra'uli' ahi' -e: mpotuku' hawa' Alata'ala.</s>
      <s id="b.2JO.1.6.2">Pai' toi-mi hawa' -na to ni'epe ami' -mi ngkai lomo' -na: kana momepoka'ahi' mpu'u-tamo.</s>
     </seg>
     <seg type="verse" id="b.2JO.1.7">
      <s id="b.2JO.1.7.1">Ku'uki' -kokoi tohe'i-e, apa' wori' topebagiu modao' hi humalili' dunia'.</s>
      <s id="b.2JO.1.7.2">Uma-ra mpangala' Kayesus-na Magau' Topetolo' to mewali manusia'.</s>
      <s id="b.2JO.1.7.3">Tauna to hewa toe, topebagiu-ra pai' bali' Kristus mpu'u-ra.</s>
     </seg>
     <seg type="verse" id="b.2JO.1.8">
      <s id="b.2JO.1.8.1">Toe pai' kana mo'inga' -inga' -koi, nee-neo' mpai' nibahaka pepangala' -ni hi Pue' Yesus, alaa-na uma ria kalaua-na bago-kai mpokeni Kareba Lompe' hi koi'.</s>
      <s id="b.2JO.1.8.2">Tida-mokoi mepangala' hi Pue', bona nirata omea mpai' hiwili pepangala' -ni hi eo mpeno.</s>
     </seg>
     <seg type="verse" id="b.2JO.1.9">
      <s id="b.2JO.1.9.1">Hawe'ea tauna to meleli' ngkai tudui' to makono, pai' uma-ra mpotuku' tudui' Kristus, tauna toera uma mosidai' hante Alata'ala.</s>
      <s id="b.2JO.1.9.2">Tauna to tida mpotuku' tudui' Kristus, mosidai' -ramo hante Alata'ala to Tuama pai' hante Alata'ala to Ana'.</s>
     </seg>
     <seg type="verse" id="b.2JO.1.10">
      <s id="b.2JO.1.10.1">Jadi', ane ria guru agama to rata hi ngata-ni to mpokeni tudui' to mosisala hante tudui' toi-e, neo' nipopehani-ra hi tomi-ni, pai' neo' nitabe-ra.</s>
     </seg>
     <seg type="verse" id="b.2JO.1.11">
      <s id="b.2JO.1.11.1">Apa' tauna to mpotabe-ra, hibalia-mi mpodohei-ra hi rala pobago-ra to dada'a toe.</s>
     </seg>
     <seg type="verse" id="b.2JO.1.12">
      <s id="b.2JO.1.12.1">Wori' -pidi to dota ku'uli' -kokoi, tapi' uma ku'uki' hi rala sura toi.</s>
      <s id="b.2JO.1.12.2">Apa' patuju-ku tilou moto-a mpai' mpencuai' -koi.</s>
      <s id="b.2JO.1.12.3">Jadi', momepololitai wiwi ngkawiwi-ta-damo mpai', bona gana kagoea' -ta.</s>
     </seg>
     <seg type="verse" id="b.2JO.1.13">
      <s id="b.2JO.1.13.1">Wori' tabe ngkai hawe'ea ana' ompi' bine-nu to hi rehe'i, to napelihi Alata'ala.</s>
      <s id="b.2JO.1.13.2">Hudu rei.</s>
     </seg>
    </div>
   </div>
   <div type="book" id="b.3JO">
    <div type="chapter" id="b.3JO.1">
     <seg type="verse" id="b.3JO.1.1">
      <s id="b.3JO.1.1.1">Sura toi ngkai aku' Totu'a, kupakatu hi bale-ku Gayus, to kupoka'ahi' mpu'u.</s>
     </seg>
     <seg type="verse" id="b.3JO.1.2">
      <s id="b.3JO.1.2.1">Bale!</s>
      <s id="b.3JO.1.2.2">Mosampaya-a bona seha' -ko pai' bona mporata-ko kalompea' hi rala hawe'ea to nubabehi, hewa kao' -nu mporata kalompea'.</s>
     </seg>
     <seg type="verse" id="b.3JO.1.3">
      <s id="b.3JO.1.3.1">Goe' lia nono-ku, apa' ba hangkuja dua ompi' hampepangalaa' -ta rata hi rehe'i, mpokeni kareba ngkai retu.</s>
      <s id="b.3JO.1.3.2">Ra'uli': tida-ko mpangala' tudui' to makono, pai' po'ingku-nu mpotuku' oa' tudui' to makono.</s>
     </seg>
     <seg type="verse" id="b.3JO.1.4">
      <s id="b.3JO.1.4.1">Uma ria to kupokagoe' melabi ngkai tohe'i, mpo'epe kareba to mpo'uli' ana' -ku mpotuku' ncuu tudui' to makono.</s>
     </seg>
     <seg type="verse" id="b.3JO.1.5">
      <s id="b.3JO.1.5.1">Bale!</s>
      <s id="b.3JO.1.5.2">Goe' -a apa' tida oa' -ko mpotulungi ompi' -ta to mehani hi ngata-nu.</s>
      <s id="b.3JO.1.5.3">Nau' to ko'ia-ra nu'incai, nutulungi oa' -ra.</s>
     </seg>
     <seg type="verse" id="b.3JO.1.6">
      <s id="b.3JO.1.6.1">Hira' toe-mi to mpotompo'wiwi ahi' -nu hi rehe'i hi hawe'ea ompi' hampepangalaa' -ta.</s>
      <s id="b.3JO.1.6.2">Wae-pi, kusarumaka-ko mpope'ongko' lompe' -ra, bona ma'ala-ra mpokaliliu pomakoa' -ra.</s>
      <s id="b.3JO.1.6.3">Pope'ongko' -ra hewa to natao hi suro Alata'ala, bona goe' -i Alata'ala.</s>
     </seg>
     <seg type="verse" id="b.3JO.1.7">
      <s id="b.3JO.1.7.1">Apa' ompi' -ta toera momako' hilou mpokeni hanga' Pue' Yesus.</s>
      <s id="b.3JO.1.7.2">Pai' uma-ra mporatai napa-napa ngkai tauna to uma mepangala' hi Pue'.</s>
     </seg>
     <seg type="verse" id="b.3JO.1.8">
      <s id="b.3JO.1.8.1">Jadi', masipato' lia-ta mpotulungi-ra, bona hewa to tadohei-ramo hi rala pobago-ra mpokeni kareba to makono.</s>
     </seg>
     <seg type="verse" id="b.3JO.1.9">
      <s id="b.3JO.1.9.1">Ria-mi sura-ku hi hawe'ea ompi' hampepangalaa' -ta hi retu.</s>
      <s id="b.3JO.1.9.2">Tapi' Diotrefes-hana, uma-i mposaile' lolita-kai, apa' mpoiwongko huraa-na oa' -i-hana.</s>
     </seg>
     <seg type="verse" id="b.3JO.1.10">
      <s id="b.3JO.1.10.1">Jadi', ane rata-a-damo mpai', kuwongka po'ingku-na to dada'a pai' petuntui' -na hi kai'.</s>
      <s id="b.3JO.1.10.2">Uma muntu' toe to nababehi.</s>
      <s id="b.3JO.1.10.3">Meliu ngkai toe, ane ompi' -ta to mpokeni Kareba Lompe' mehani hi ngata-ni, oja' -i mpotarima-ra.</s>
      <s id="b.3JO.1.10.4">Pai' natagi wo'o-ra to doko' mpotarima-ra, pai' uma-pi napiliu-ra mesua' hi pogamparaa.</s>
     </seg>
     <seg type="verse" id="b.3JO.1.11">
      <s id="b.3JO.1.11.1">Bale!</s>
      <s id="b.3JO.1.11.2">Neo' mpenau' to dada'a.</s>
      <s id="b.3JO.1.11.3">Penau' to lompe'.</s>
      <s id="b.3JO.1.11.4">Tauna to mpobabehi to lompe', napo'ana' Alata'ala-ra.</s>
      <s id="b.3JO.1.11.5">Tauna to mpobabehi to dada'a, ko'ia-ra mpo'incai-i Alata'ala.</s>
     </seg>
     <seg type="verse" id="b.3JO.1.12">
      <s id="b.3JO.1.12.1">Ane Demetrius-hana, hawe'ea tauna mpo'une' -i.</s>
      <s id="b.3JO.1.12.2">Masipato' mpu'u-i ra'une', apa' po'ingku-na mpotuku' tudui' to makono.</s>
      <s id="b.3JO.1.12.3">Kai', ki'une' wo'o-i-kaiwo, pai' nu'inca kamakono-na pe'une' -kai.</s>
     </seg>
     <seg type="verse" id="b.3JO.1.13">
      <s id="b.3JO.1.13.1">Wori' -pidi to dota ku'uki' -koko, tapi' uma-a dota mpo'uki' hi rala sura toi.</s>
     </seg>
     <seg type="verse" id="b.3JO.1.14">
      <s id="b.3JO.1.14.1">Apa' kusarumaka uma-pi mahae hirua' -ta nculii', bona momepololitai wiwi ngkawiwi-ta-damo mpai'.</s>
      <s id="b.3JO.1.14.2">(G1-15) Kalompea' rata hi iko.</s>
      <s id="b.3JO.1.14.3">Wori' tabe ngkai hawe'ea bale-nu hi rehe'i.</s>
      <s id="b.3JO.1.14.4">Parata-ka-kuwo tabe-ku hi hawe'ea bale-ku to hi retu butu-butu dua-na.</s>
      <s id="b.3JO.1.14.5">Hudu rei.</s>
     </seg>
    </div>
   </div>
   <div type="book" id="b.JUD">
    <div type="chapter" id="b.JUD.1">
     <seg type="verse" id="b.JUD.1.1">
      <s id="b.JUD.1.1.1">Sura toi ngkai aku' Yudas, batua Yesus Kristus pai' ompi' -na Yakobus, kupakatu tilou hi ompi' -ompi' to nakio' Alata'ala to Tuama jadi' ntodea-na.</s>
      <s id="b.JUD.1.1.2">Napoka'ahi' -koi pai' napewili' oa' -koi duu' hi karata-na nculii' mpai' Yesus Kristus.</s>
     </seg>
     <seg type="verse" id="b.JUD.1.2">
      <s id="b.JUD.1.2.1">Wori' tabe: mekakae-a hi Alata'ala bona nawai' -koi kawoo-woria' rasi', kalompea' tuwu' pai' ahi' -na.</s>
     </seg>
     <seg type="verse" id="b.JUD.1.4">
      <s id="b.JUD.1.4.1">Ompi' -ompi' to kupe'ahi'!</s>
      <s id="b.JUD.1.4.2">Patuju-ku lomo' -na, ke mpo'uki' -kokoi sura mpotompo'wiwi kalompea' to tarata hangkaa-ngkania ngkai Alata'ala.</s>
      <s id="b.JUD.1.4.3">Aga wae lau, kurasai hewa ria to mpewuku-a mpobalii' patuju-ku to lomo' -na.</s>
      <s id="b.JUD.1.4.4">Apa' ria tauna to mesua' hi laintongo' -ta to ngkeni tudui' to sala'.</s>
      <s id="b.JUD.1.4.5">Toe pai' ku'uli', agina ku'uki' -kokoi sura to mporohoi nono-ni bona ni'ewa-ra to mpokeni tudui' to sala' toe.</s>
      <s id="b.JUD.1.4.6">Apa' Alata'ala mpoparata tudui' to makono hi hawe'ea tauna to napobagia bona tapangala', pai' tudui' toe uma ma'ala rabalii'.</s>
      <s id="b.JUD.1.4.7">Tauna to mpokeni tudui' to sala' toera, mesua' -ramo hi laintongo' -ta, ra'uli' ompi' hampepangalaa' -ta moto-ra.</s>
      <s id="b.JUD.1.4.8">Ntaa' we'i uma-radi mengkoru hi Alata'ala-e.</s>
      <s id="b.JUD.1.4.9">Ra'uli' -rana, ma'ala moto-ta mpe'ohai konoa nono-ta to dada'a, apa' ma'ahi' -i Alata'ala.</s>
      <s id="b.JUD.1.4.10">Dada'a lia tudui' -ra toe, apa' mpomewoli' lau-ra tudui' kabula rala-na Alata'ala, pai' ncapuaka-ra Magau' pai' Pue' -ta to hadua lau-wadi, Hi'a-mi Yesus Kristus.</s>
      <s id="b.JUD.1.4.11">Bate rahuku' -ra mpai' guru to boa' toera.</s>
      <s id="b.JUD.1.4.12">Ngkai owi, ria ami' nabi to mpolowa huku' to napakatantu-raka Alata'ala.</s>
     </seg>
     <seg type="verse" id="b.JUD.1.5">
      <s id="b.JUD.1.5.1">Jadi' ompi' -ompi', kakoo-kono-na ni'inca moto hawe'ea toi-e.</s>
      <s id="b.JUD.1.5.2">Aga nau' wae, doko' kupopokiwoii-koi beiwa pehuku' -na Pue' Ala hi tauna to dada'a gau' -ra.</s>
      <s id="b.JUD.1.5.3">Owi Pue' mpobahaka ntodea to Yahudi ngkai tana' Mesir.</s>
      <s id="b.JUD.1.5.4">Tapi' ngkabokoa' -na ria-ra to uma mpopangala' -i.</s>
      <s id="b.JUD.1.5.5">Jadi' napatehi-ra hantongo' hi papada to wao'.</s>
     </seg>
     <seg type="verse" id="b.JUD.1.6">
      <s id="b.JUD.1.6.1">Kiwoi wo'o mala'eka owi hi suruga.</s>
      <s id="b.JUD.1.6.2">Hantongo' -ra mpoliu kotoa kuasa-ra, pai' -ra mpalahii po'ohaa' -ra.</s>
      <s id="b.JUD.1.6.3">Pue' mpohilu' mala'eka toera hante rante to uma ria kaduu-dupea' -na, napotuhu-ra hi rala po'ohaa' to mobengi.</s>
      <s id="b.JUD.1.6.4">Hi ria-ra rapotuhu ncuu duu' -na rata mpai' tempo-na nabotuhi kara-kara-ra hi eo pehukua' to mewulungahi.</s>
     </seg>
     <seg type="verse" id="b.JUD.1.7">
      <s id="b.JUD.1.7.1">Kiwoi wo'o ngata Sodom pai' Gomora owi hante ngata-ngata to ntololikia-na.</s>
      <s id="b.JUD.1.7.2">Pue' ngata toera mpobabehi gau' to dada'a hewa mala'eka toe we'i.</s>
      <s id="b.JUD.1.7.3">Mogau' sala' -ra pai' mpobabehi-ra gau' to dada'a lia, duu' -na ngata-ra raropuhi hante apu.</s>
      <s id="b.JUD.1.7.4">Pehuku' -na Alata'ala hi to Sodom pai' to Gomora toe jadi' tonco hi hawe'ea tauna, pai' ma'ala rarapai' -ki apu naraka to uma ria ka'oraa-na, to mpohuku' hawe'ea bali' Alata'ala.</s>
     </seg>
     <seg type="verse" id="b.JUD.1.8">
      <s id="b.JUD.1.8.1">Jadi', nau' wae-mi pehuku' -na Alata'ala hi tauna to dada'a gau' -ra owi, bate dada'a oa' -wadi gau' -ra to mpokeni tudui' to sala' tempo toi-e.</s>
      <s id="b.JUD.1.8.2">Lutu-ra-damo mpoinono tudui' -ra to sala', pai' tudui' -ra to sala' toe mpokeni-ra mpobaboi' woto-ra moto hante pogau' -ra to sala'.</s>
      <s id="b.JUD.1.8.3">Uma-ra mposaile' kuasa Alata'ala, pai' -ra mporuge' hawe'ea to mobaraka' to hi suruga.</s>
     </seg>
     <seg type="verse" id="b.JUD.1.9">
      <s id="b.JUD.1.9.1">Hiaa' bangku' Mikhael moto-hawoe', to mpotadulakoi hawe'ea mala'eka, uma-i daho' mporuge' ba mpokamaro Magau' Anudaa'.</s>
      <s id="b.JUD.1.9.2">Nto'u kamate-na nabi Musa, momehono' -ra mpome'agoi woto-na Musa ba hema-ra to mpo'ala'.</s>
      <s id="b.JUD.1.9.3">Mikhael, uma-i daho' mpokamaro Magau' Anudaa' hante kuasa-na moto.</s>
      <s id="b.JUD.1.9.4">Sampale-di na'uli' -ki: "Pue' moto mpai' to mpokaroe-ko!"</s>
     </seg>
     <seg type="verse" id="b.JUD.1.10">
      <s id="b.JUD.1.10.1">Hiaa' guru to boa' toera-rana, mporuge' -ra anu mobaraka' to uma ra'incai.</s>
      <s id="b.JUD.1.10.2">To ra'inca-na, kabua' -bua' kehi-ra to hewa binata to uma ria pekiri-ra.</s>
      <s id="b.JUD.1.10.3">Pai' ngkai kehi-ra toe-mi mpai', pai' alaa-na mporata huku' -ra.</s>
     </seg>
     <seg type="verse" id="b.JUD.1.11">
      <s id="b.JUD.1.11.1">Silaka-rada!</s>
      <s id="b.JUD.1.11.2">Mpotuku' -ra ohea to natara Kain owi.</s>
      <s id="b.JUD.1.11.3">Mpo'uhi-ra gau' Bileam, apa' nau' ra'inca kamasala' -na babehia-ra, rababehi oa' apa' mpokahina-ra doi.</s>
      <s id="b.JUD.1.11.4">Mpo'ewa-ra Alata'ala hewa Korah owi, pai' ngkai pe'ewa-ra toe bate mate-ra mpai', nahuku' Alata'ala hewa Korah owi.</s>
     </seg>
     <seg type="verse" id="b.JUD.1.12">
      <s id="b.JUD.1.12.1">Hi poromua-ni, guru to boa' toera ngkoni' moto hangkaa-ngkania hante koi', ntani' hewa doo-ni moto, aga me'eai' lia kehi-ra.</s>
      <s id="b.JUD.1.12.2">Mokalila' -ra-damo ngkoni' hi poromua-ni nakeni kajampa-ra, pai' -ra mpenonoi woto-ra moto-wadi.</s>
      <s id="b.JUD.1.12.3">Hira' toe hewa limu' to motiti aga uma ngkeni uda, apa' waro wae-wadi nawui ngolu'.</s>
      <s id="b.JUD.1.12.4">Hira' hewa kaju to uma mowua' hi tempo-na, toe pai' rawuka lau-mi, alaa-na bangi.</s>
     </seg>
     <seg type="verse" id="b.JUD.1.13">
      <s id="b.JUD.1.13.1">Hira' hewa ue to ngkilimue pai' ngkeni wori' momo, apa' mpopehuwu-ra gau' to me'eai'.</s>
      <s id="b.JUD.1.13.2">Hira' hewa betue' to uma monoa' pomako' -ra: ra'uli' -rana mpokeni-ra kabajaa, ntaa' mpokeni tauna puha lau-ra-wadi!</s>
      <s id="b.JUD.1.13.3">Alata'ala mporodo-raka po'ohaa' to mobengi riki.</s>
      <s id="b.JUD.1.13.4">Mo'oha' hi ria-ramo mpai' duu' kahae-hae-na.</s>
     </seg>
     <seg type="verse" id="b.JUD.1.14">
      <s id="b.JUD.1.14.1">Ria lolita nabi Henokh owi to mpolowa pehuku' -na Alata'ala hi guru to boa' to tuwu' tempo toi.</s>
      <s id="b.JUD.1.14.2">Henokh toei, muli Adam kapitu lapi-na.</s>
      <s id="b.JUD.1.14.3">Na'uli' hewa toi: "Mpu'u-mpu'u tumai-i mpai' Pue' hante topetuku' -na to moroli' to moncobu-ncobu kawori' -ra.</s>
     </seg>
     <seg type="verse" id="b.JUD.1.15">
      <s id="b.JUD.1.15.1">Tumai-i mpohurai kara-kara hawe'ea tauna, pai' mpohuku' hawe'ea tauna topesapuaka ngkai hawe'ea pesapuaka-ra.</s>
      <s id="b.JUD.1.15.2">Nahuku' -ra topojeko' to mposapuaka-i, nahiwili-raka hawe'ea lolita peruge' -ra mporuge' -i."</s>
      <s id="b.JUD.1.15.3">Hewa toe lolita Henokh owi mpolowa pehuku' Alata'ala hi tauna to mposapuaka-i.</s>
     </seg>
     <seg type="verse" id="b.JUD.1.16">
      <s id="b.JUD.1.16.1">Guru to boa' toera ntora ngkunuti pai' metuntui'.</s>
      <s id="b.JUD.1.16.2">Mpotuku' -ra kahinaa-ra to dada'a.</s>
      <s id="b.JUD.1.16.3">Molangko nono-ra mpololita hawe'ea babehia-ra, pai' -ra mpolinuruhi doo doko' mpo'ala' nono-ra bona ngalai' ria rasi' -ra.</s>
     </seg>
     <seg type="verse" id="b.JUD.1.17">
      <s id="b.JUD.1.17.1">Aga koi' ompi' -ku to kupe'ahi', kiwoi-koi napa to ra'uli' mperi'ulu-mi suro-suro Pue' -ta Yesus Kristus.</s>
     </seg>
     <seg type="verse" id="b.JUD.1.18">
      <s id="b.JUD.1.18.1">Jau ra'uli' -kokoi hewa toi: hi eo-eo kamohua' Eo Kiama tohe'i, ria-ra tauna to mpopo'ore' pepangala' -ta.</s>
      <s id="b.JUD.1.18.2">Mpotuku' -ra kahinaa-ra to dada'a, pai' uma-ra mengkoru hi Alata'ala.</s>
     </seg>
     <seg type="verse" id="b.JUD.1.19">
      <s id="b.JUD.1.19.1">Tauna to hewa toe-ramo to mpobabehi pogaaa' hi doo.</s>
      <s id="b.JUD.1.19.2">Uma-ra nakuasai Inoha' Tomoroli', nakuasai konoa nono-ra moto-ra-wadi.</s>
     </seg>
     <seg type="verse" id="b.JUD.1.21">
      <s id="b.JUD.1.21.1">Aga koi' ompi' -ku to kupe'ahi'!</s>
      <s id="b.JUD.1.21.2">Napoka'ahi' -koi Alata'ala.</s>
      <s id="b.JUD.1.21.3">Jadi', pelompehi mpu'u-koi bona tida-koi hi rala ahi' -na toe.</s>
      <s id="b.JUD.1.21.4">Neo' nibahakai mome'apui ngkanono bona moroho pepangala' -ni-- apa' tudui' to tapangala' toi moroli' mpu'u.</s>
      <s id="b.JUD.1.21.5">Mosampaya oa' -koi hante petete' Inoha' Tomoroli'.</s>
      <s id="b.JUD.1.21.6">Pai' mpopea rasi' to nawai' -taka mpai' Pue' -ta Yesus Kristus ane tumai-ipi.</s>
      <s id="b.JUD.1.21.7">To nawai' -taka mpai', katuwua' to lompe' duu' kahae-hae-na.</s>
     </seg>
     <seg type="verse" id="b.JUD.1.22">
      <s id="b.JUD.1.22.1">Ane ria tauna to morara' -pidi pepangala' -ra, poka'ahi' -ra-rawo.</s>
     </seg>
     <seg type="verse" id="b.JUD.1.23">
      <s id="b.JUD.1.23.1">Ane ria-ra to meleli' ngkai pepangala' -ra, tete' -ra nculii' bona mporata-ra kalompea', niponcawa hewa mpe'alai' -ra ngkai apu.</s>
      <s id="b.JUD.1.23.2">Aga ria wo'o tauna to gaga jeko' -ra, to mpotuku' kahinaa nono-ra to dada'a.</s>
      <s id="b.JUD.1.23.3">Poka'ahi' wo'o-ra-rawo, aga mojaga-koi bona neo' -koi tepohikenii hi rala jeko' -ra.</s>
      <s id="b.JUD.1.23.4">Poka'ahi' -ra topojeko', tapi' pokahuku' jeko' -ra, niponcawa pohea to babo'.</s>
     </seg>
     <seg type="verse" id="b.JUD.1.24">
      <s id="b.JUD.1.24.1">Une' -imi Alata'ala, apa' mokuasa-i mpewili' -ta bona neo' -ta monawu', duu' -na mokore-ta mpai' hi nyanyoa-na hi rala kabajaa-na, uma mpai' ria kasalaia' -ta pai' goe' nono-ta.</s>
     </seg>
     <seg type="verse" id="b.JUD.1.25">
      <s id="b.JUD.1.25.1">Hadua-na Hi'a-wadi Alata'ala, Magau' Tompohore-ta ngkai huku' jeko' -ta hante petolo' -na Yesus Kristus Pue' -ta.</s>
      <s id="b.JUD.1.25.2">Tapomobohe hanga' -na apa' Hi'a-wadi to ncola, to bohe tuwu' -na, to mobaraka' pai' to mokuasa, ngkai owi, wae lau, pai' duu' kahae-hae-na.</s>
      <s id="b.JUD.1.25.3">Amin!</s>
     </seg>
    </div>
   </div>
   <div type="book" id="b.REV">
    <div type="chapter" id="b.REV.1">
     <seg type="verse" id="b.REV.1.1">
      <s id="b.REV.1.1.1">Ihi' sura toi mpololita napa to napopehuwu Yesus Kristus.</s>
      <s id="b.REV.1.1.2">Alata'ala mpohubui Yesus Kristus mpopehuwu toe hi kita' batua-batua-na, bona ta'inca napa mpai' to kana sohi' madupa'.</s>
      <s id="b.REV.1.1.3">Yesus mposuro mala'eka-na mpopohiloi hawe'ea toe hi aku' Yohanes, batua-na.</s>
     </seg>
     <seg type="verse" id="b.REV.1.2">
      <s id="b.REV.1.2.1">Aku' toi-mi to mpo'uki' hawe'ea to kuhilo toe, mpo'uli' -kokoi Lolita Alata'ala pai' Lolita Posabi' ngkai Yesus Kristus.</s>
     </seg>
     <seg type="verse" id="b.REV.1.3">
      <s id="b.REV.1.3.1">Marasi' -i tauna to mpobasa lolita pelowa toi, pai' marasi' wo'o-ra to mpo'epe pai' mpotuku' napa to te'uki' hi rala-na, apa' neo' rata-mi kadupa' -na.</s>
     </seg>
     <seg type="verse" id="b.REV.1.4">
      <s id="b.REV.1.4.1">Sura toi ngkai aku', Yohanes, kupakatu hi topetuku' Yesus to mo'oha' hi pitu ngata to hi propinsi Asia.</s>
      <s id="b.REV.1.4.2">Wori' tabe: mekakae-a hi Alata'ala bona nagane' -koi ngkai kabula rala-na pai' nawai' -koi kalompea' tuwu'.</s>
      <s id="b.REV.1.4.3">Pegane' toi ngkai Alata'ala to ria ngkai lomo' -na, to ria wae lau, pai' to ria duu' kahae-hae-na.</s>
      <s id="b.REV.1.4.4">Pai' pegane' toi ngkai Inoha' Alata'ala to Pitu, to ria hi nyanyoa Pohuraa Alata'ala,</s>
     </seg>
     <seg type="verse" id="b.REV.1.5">
      <s id="b.REV.1.5.1">pai' ngkai Yesus Kristus.</s>
      <s id="b.REV.1.5.2">Yesus Kristus toe, Hi'a-mi Sabi' to tida, Hi'a-mi to lomo' -na tuwu' nculii' ngkai kamatea, Hi'a-mi Pangkeni to mpoparentai hawe'ea magau' hi dunia'.</s>
      <s id="b.REV.1.5.3">Yesus mpoka'ahi' -ta, pai' hante raa' ngkai kamate-na nabahaka-tamo ngkai jeko' -ta,</s>
     </seg>
     <seg type="verse" id="b.REV.1.6">
      <s id="b.REV.1.6.1">pai' napajadi' -ta ntodea-na hi rala Kamagaua' -na, napajadi' -ta imam to mpokamu bago mpepue' hi Alata'ala Tuama-na.</s>
      <s id="b.REV.1.6.2">Yesus Kristus toe-imi to bohe tuwu' -na pai' to mokuasa duu' kahae-hae-na.</s>
      <s id="b.REV.1.6.3">Amin!</s>
     </seg>
     <seg type="verse" id="b.REV.1.7">
      <s id="b.REV.1.7.1">Hilo!</s>
      <s id="b.REV.1.7.2">Etu-i tumai hi rala limu'!</s>
      <s id="b.REV.1.7.3">Hawe'ea tauna mpai' mpohilo-i, rata-rata hi tauna to mpojalo-i owi.</s>
      <s id="b.REV.1.7.4">Pai' hawe'ea tauna hi dunia' motantangi' mpohilo-i.</s>
      <s id="b.REV.1.7.5">Wae mpu'u!</s>
      <s id="b.REV.1.7.6">Amin!</s>
     </seg>
     <seg type="verse" id="b.REV.1.8">
      <s id="b.REV.1.8.1">Na'uli' Pue' Alata'ala: "Aku' -mi to lomo' -na pai' to ka'omea-na.</s>
      <s id="b.REV.1.8.2">Ria ami' -a ngkai lomo' -na, ria-a wae lau, pai' bate ria ncuu-a duu' kahae-hae-na.</s>
      <s id="b.REV.1.8.3">Meliu kuasa-ku ngkai hawe'ea."</s>
     </seg>
     <seg type="verse" id="b.REV.1.9">
      <s id="b.REV.1.9.1">Aku' Yohanes, ompi' -ni hi rala Yesus.</s>
      <s id="b.REV.1.9.2">Hibalia karabalinai' -ta sabana petuku' -ta hi Yesus, hibalia kamporata-ta bagia hi rala Kamagaua' -na Yesus, pai' hibalia wo'o kantaha-ta mpotodohaka pebalinai' toe.</s>
      <s id="b.REV.1.9.3">Rapatani' -a hi lewuto' to rahanga' Patmos apa' mpokarebai-a Lolita Alata'ala pai' mpangaku' -a Kayesus-na Pue' -ku.</s>
     </seg>
     <seg type="verse" id="b.REV.1.10">
      <s id="b.REV.1.10.1">Nto'u Eo Pue', nakuasai-ama Inoha' Tomoroli', pai' ku'epe tono' hi tilingkuria-ku libu' tauna to mololita.</s>
      <s id="b.REV.1.10.2">Bohe moni libu' -na toe, hewa moni sangkakala.</s>
     </seg>
     <seg type="verse" id="b.REV.1.11">
      <s id="b.REV.1.11.1">Na'uli' -ka topololita toei: "Napa to nuhilo, uki' -mi hi sura pai' pakatu hilou hi topetuku' -ku to mo'oha' hi pitu ngata tohe'ira: hi Efesus, Smirna, Pergamus, Tiatira, Sardis, Filadelfia pai' Laodikia."</s>
     </seg>
     <seg type="verse" id="b.REV.1.12">
      <s id="b.REV.1.12.1">Kamewili' -ku tono' hi tilingkuria-ku doko' mpohilo hema to mpololitai-a, kuhilo-kuwo pitu meha' witi' lampu to rababehi ngkai bulawa.</s>
     </seg>
     <seg type="verse" id="b.REV.1.13">
      <s id="b.REV.1.13.1">Hi laintongo' witi' lampu toe, kuhilo hadua tauna to molence hewa Ana' Manusia'.</s>
      <s id="b.REV.1.13.2">Pohea-na baju to moloe rata hi witi' -na pai' tehoo' hi hunamu-na hante koloro bulawa.</s>
     </seg>
     <seg type="verse" id="b.REV.1.14">
      <s id="b.REV.1.14.1">Woo' hante wuluwoo' -na bula ngea' hewa kapa', mata-na mehini hewa apu to wewo'.</s>
     </seg>
     <seg type="verse" id="b.REV.1.15">
      <s id="b.REV.1.15.1">Witi' -na meringkila' hewa ngkala to lako' rawulu' pai' to morea' hi rala apu.</s>
      <s id="b.REV.1.15.2">Libu' -na pagugu' -damo hewa moni ue to bohe.</s>
     </seg>
     <seg type="verse" id="b.REV.1.16">
      <s id="b.REV.1.16.1">Pale ka'ana-na ngkakamu pitu meha' betue', pai' ngkai nganga-na mehupa' hamata piho' to baka' ntimalia.</s>
      <s id="b.REV.1.16.2">Lio-na mehini hewa eo mpo'eo to ngkerepa'.</s>
     </seg>
     <seg type="verse" id="b.REV.1.17">
      <s id="b.REV.1.17.1">Wae kakuhilo-na, kamodungka-kumi tetumpopo' hi nyanyoa-na, hewa tauna to mate-ama.</s>
      <s id="b.REV.1.17.2">Ngkai ree, nadampa pale ka'ana-na hi woto-ku, pai' na'uli' -ka: "Neo' me'eka'.</s>
      <s id="b.REV.1.17.3">Aku' -mi to lomo' -na pai' to ka'omea-na.</s>
     </seg>
     <seg type="verse" id="b.REV.1.18">
      <s id="b.REV.1.18.1">Aku' to tuwu'.</s>
      <s id="b.REV.1.18.2">Mate-a owi, aga tuwu' nculii' -ama, pai' oi-ama, tuwu' liu-liu-ama.</s>
      <s id="b.REV.1.18.3">Aku' to mpokuasai kamatea pai' po'ohaa' tomate.</s>
     </seg>
     <seg type="verse" id="b.REV.1.19">
      <s id="b.REV.1.19.1">Jadi', uki' -mi napa to nuhilo, napa to jadi' tempo toi, pai' napa to jadi' ngkabokoa'.</s>
     </seg>
     <seg type="verse" id="b.REV.1.20">
      <s id="b.REV.1.20.1">Ane betue' to pitu to nuhilo hi pale ka'ana-ku pai' witi' lampu bulawa to pitu, ko'ia nu'incai batua-na.</s>
      <s id="b.REV.1.20.2">Jadi', kupakanoto-koko: betue' to pitu mpowalatu mala'eka to mpewili' topetuku' -ku to mo'oha' hi ngata to pitu mola'.</s>
      <s id="b.REV.1.20.3">Pai' witi' lampu to pitu mpowalatu topetuku' -ku hi ngata to pitu mola'."</s>
     </seg>
    </div>
    <div type="chapter" id="b.REV.2">
     <seg type="verse" id="b.REV.2.1">
      <s id="b.REV.2.1.1">Na'uli' Yesus mpo'uli' -ka: "Uki' hewa tohe'i hi mala'eka to mpewili' topetuku' -ku hi ngata Efesus: "Ohe'i lolita-na Pue' Yesus, to ngkakamu betue' to pitu hi pale ka'ana-na pai' to momako' hi laintongo' witi' lampu bulawa to pitu.</s>
     </seg>
     <seg type="verse" id="b.REV.2.2">
      <s id="b.REV.2.2.1">Na'uli': Ku'inca napa to nibabehi.</s>
      <s id="b.REV.2.2.2">Baka' -koi mpobago bago-ku, ntaha-koi ane rabalinai' sabana pepangala' -ni hi Aku'.</s>
      <s id="b.REV.2.2.3">Ku'inca kanipokahuku' -ra tauna to dada'a.</s>
      <s id="b.REV.2.2.4">Ria-ra to mpo'uli' kahira' -na suro-ku, ntaa' bela-di.</s>
      <s id="b.REV.2.2.5">Nipomonaa-mi kehi-ra pai' alaa-na nirata kaboaa' -ra.</s>
     </seg>
     <seg type="verse" id="b.REV.2.3">
      <s id="b.REV.2.3.1">Ntaha-koi mpotodohaka kaparia sabana pepangala' -ni hi Aku', pai' uma wa saleo nono-ni mpotuku' -a.</s>
     </seg>
     <seg type="verse" id="b.REV.2.4">
      <s id="b.REV.2.4.1">Aga ria to kukehele-kokoi: uma-pi ma'ahi' -koi hewa pe'ahi' -ni to lomo' -na.</s>
     </seg>
     <seg type="verse" id="b.REV.2.5">
      <s id="b.REV.2.5.1">Toe pai' ku'uli' -kokoi: penonoi-e', monala rahi-mi kanawu' -ni.</s>
      <s id="b.REV.2.5.2">Medea-mokoi!</s>
      <s id="b.REV.2.5.3">Babehi-mi hewa to nibabehi lomo' -na.</s>
      <s id="b.REV.2.5.4">Apa' ane uma, katilou-ku mpai' mpohirua' -kokoi, kulali witi' lampu-ni ngkai pokorea-na.</s>
     </seg>
     <seg type="verse" id="b.REV.2.6">
      <s id="b.REV.2.6.1">Aga ria wo'o wa po'ingku-ni to lompe': lawi' nipokahuku' wo'o-wa-koiwo kehi-ra to mpotuku' tudui' Nikolaus, to kupokahuku' wo'o-kuwo.</s>
     </seg>
     <seg type="verse" id="b.REV.2.7">
      <s id="b.REV.2.7.1">"Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na.</s>
      <s id="b.REV.2.7.2">"Hema to medagi, kupiliu-ra ngkoni' wua' kaju katuwua' to hi Bonea Alata'ala."</s>
     </seg>
     <seg type="verse" id="b.REV.2.8">
      <s id="b.REV.2.8.1">Oti toe, na'uli' wo'o-mi Pue' Yesus mpo'uli' -ka: "Uki' hewa tohe'i hi mala'eka to mpewili' topetuku' -ku hi ngata Smirna: "Ohe'i lolita-na Pue' Yesus, Hi'a to rahanga' to lomo' -na pai' to ka'omea-na, to mate-imi aga tuwu' nculii' -i.</s>
     </seg>
     <seg type="verse" id="b.REV.2.9">
      <s id="b.REV.2.9.1">Na'uli': Ku'inca kaparia to mporumpa' -koi, ku'inca kakabu-ni-- aga kakoo-kono-na mo'ua' -koi hi rala pepangala' -ni.</s>
      <s id="b.REV.2.9.2">Ku'inca lolita peruge' to raruge' -kokoi tauna to mpo'uli' Katoyahudi-ra.</s>
      <s id="b.REV.2.9.3">Aga kakoo-kono-na, bela-ra to Yahudi hi rala nono-ra, topetuku' Magau' Anudaa' lau-radi.</s>
     </seg>
     <seg type="verse" id="b.REV.2.10">
      <s id="b.REV.2.10.1">Bona ni'inca: Magau' Anudaa' mpotarungku' -koi mpai' hantongo', nasori-koi bona ngalai' ngkala'ura-koi ngkai pepangala' -ni.</s>
      <s id="b.REV.2.10.2">Rabalinai' -koi hampulu' eo kahae-na.</s>
      <s id="b.REV.2.10.3">Aga neo' nipoka'eka' pebalinai' tetu.</s>
      <s id="b.REV.2.10.4">Tida-koi mpangaku' -a duu' -ni mate, pai' kuwai' -koi katuwua' to lompe' duu' kahae-hae-na, parasee ngkai pedagia-ni.</s>
     </seg>
     <seg type="verse" id="b.REV.2.11">
      <s id="b.REV.2.11.1">"Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na.</s>
      <s id="b.REV.2.11.2">"Hema to medagi, bate uma-ra mpai' mporata pehuku' hi rala naraka to rahanga' kamatea karongkani-na."</s>
     </seg>
     <seg type="verse" id="b.REV.2.12">
      <s id="b.REV.2.12.1">Oti toe na'uli' wo'o-mi Pue' Yesus mpo'uli' -ka: "Uki' hewa tohe'i hi mala'eka to mpewili' topetuku' -ku hi ngata Pergamus: "Ohe'i lolita-na Pue' Yesus, Hi'a to ngkakamu piho' to baka' ntimalia.</s>
     </seg>
     <seg type="verse" id="b.REV.2.13">
      <s id="b.REV.2.13.1">Na'uli': Ku'inca hiapa po'ohaa' -ni, hi ngata kariaa-na pohuraa Magau' Anudaa'.</s>
      <s id="b.REV.2.13.2">Aga tida moto-koi mpangaku' -a.</s>
      <s id="b.REV.2.13.3">Nto'u karapatehi-na sabi' -ku Antipas, uma wa nisapu kanipangala' -ku.</s>
      <s id="b.REV.2.13.4">Antipas toei sabi' -ku to tida mpangaku' -a duu' -na rapatehi-i hi ngata-ni retu to nakuasai Magau' Anudaa'.</s>
     </seg>
     <seg type="verse" id="b.REV.2.14">
      <s id="b.REV.2.14.1">Aga ria ba hangkuja nyala to kukehele-kokoi.</s>
      <s id="b.REV.2.14.2">Apa' ria-koi hantongo' to mpotuku' tudui' Bileam owi.</s>
      <s id="b.REV.2.14.3">Bileam toei mpotudui' Balak beiwa ohea mpopanawu' to Israel bona mojeko' -ra, nabawai-ra ngkoni' pongkoni' to rapopepue' hi pinotau, pai' nabawai-ra mogau' sala'.</s>
     </seg>
     <seg type="verse" id="b.REV.2.15">
      <s id="b.REV.2.15.1">Wae wo'o, ria-koi hantongo' to ngkakamu tudui' -ra topetuku' Nikolaus.</s>
     </seg>
     <seg type="verse" id="b.REV.2.16">
      <s id="b.REV.2.16.1">Toe pai' ku'uli' -kokoi, medea-mokoi ngkai jeko' -ni tetu!</s>
      <s id="b.REV.2.16.2">Ane uma, katilou-ku mpai' mpohirua' -kokoi, kupanga'ei tauna tetura hante piho' to mehupa' ngkai nganga-ku.</s>
     </seg>
     <seg type="verse" id="b.REV.2.17">
      <s id="b.REV.2.17.1">"Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na.</s>
      <s id="b.REV.2.17.2">"Hema to medagi, kupiliu-ra ngkoni' manna to tewuni.</s>
      <s id="b.REV.2.17.3">Kuwai' -ra hameha' watu to bula.</s>
      <s id="b.REV.2.17.4">Hi watu toe te'uki' hanga' to bo'u, to uma ra'incai tau ntani' -na.</s>
      <s id="b.REV.2.17.5">To mpo'inca, muntu' tauna to mpotarima watu toe-wadi."</s>
     </seg>
     <seg type="verse" id="b.REV.2.18">
      <s id="b.REV.2.18.1">Na'uli' wo'o-mi Pue' Yesus mpo'uli' -ka: "Uki' hewa tohe'i hi mala'eka to mpewili' topetuku' -ku hi ngata Tiatira: "Ohe'i lolita-na Ana' Alata'ala, to mehini mata-na hewa apu to wewo', pai' witi' -na meringkila' hewa ngkala to lako' rawulu'.</s>
     </seg>
     <seg type="verse" id="b.REV.2.19">
      <s id="b.REV.2.19.1">Na'uli': Ku'inca napa to nibabehi.</s>
      <s id="b.REV.2.19.2">Ku'inca ahi' -ni pai' pepangala' -ni hi Aku'.</s>
      <s id="b.REV.2.19.3">Lompe' pongkakamu-ni bago-ku, ntaha-koi hi rala kaparia.</s>
      <s id="b.REV.2.19.4">Ku'inca pobago-ni hi Aku' tempo toi meliu kawori' -na ngkai pobago-ni lomo' pepangala' -ni hi Aku'.</s>
     </seg>
     <seg type="verse" id="b.REV.2.20">
      <s id="b.REV.2.20.1">Aga ria oa' to kukehele-kokoi.</s>
      <s id="b.REV.2.20.2">Apa' tobine to rahanga' Isebel tetui, to mpo'uli' kahi'a-na hadua nabi, nipelele' -i-koina mpotudui' topetuku' -ku.</s>
      <s id="b.REV.2.20.3">Natudui' -ra mogau' sala' hante toronaa pai' tobine doo, pai' natudui' -ra ngkoni' pongkoni' to rapopepue' hi pinotau.</s>
      <s id="b.REV.2.20.4">Wori' -mi batua-ku nabagiu hante tudui' -na toe.</s>
     </seg>
     <seg type="verse" id="b.REV.2.21">
      <s id="b.REV.2.21.1">Kuwai' -imi loga medea ngkai jeko' -na, aga oja' -i mpobahaka gau' -na to sala' toe.</s>
     </seg>
     <seg type="verse" id="b.REV.2.22">
      <s id="b.REV.2.22.1">Jadi', kupoporumpai' haki' -i, pai' tauna to mpotuku' gau' -na kupoporumpai' hante kaparia bohe, ane uma rabahakai mpotuku' gau' -na toe.</s>
     </seg>
     <seg type="verse" id="b.REV.2.23">
      <s id="b.REV.2.23.1">Ana' -na kupatehi.</s>
      <s id="b.REV.2.23.2">Ngkai ree mpai', monoto hi hawe'ea topetuku' -ku ka'Aku' -nami to mpowile pekiri manusia' pai' nono manusia'.</s>
      <s id="b.REV.2.23.3">Kuhiwili po'ingku butu dua-ni.</s>
     </seg>
     <seg type="verse" id="b.REV.2.24">
      <s id="b.REV.2.24.1">"Aga ria moto-koi hantongo' hi Tiatira to uma mpotuku' tudui' to dada'a toe, uma-koi dota mpo'ao tudui' -na to rahanga' inca seta.</s>
      <s id="b.REV.2.24.2">Hi koi', ku'uli' -kokoi, uma-pi kutampai parenta ntani' -na.</s>
     </seg>
     <seg type="verse" id="b.REV.2.25">
      <s id="b.REV.2.25.1">Sampale-wadi, tida-mokoi mpotuku' napa to ni'inca-mi, duu' -na rata-a mpai'.</s>
     </seg>
     <seg type="verse" id="b.REV.2.27">
      <s id="b.REV.2.27.1">"Hema to medagi, pai' mpobabehi konoa-ku duu' hi ka'omea-na, kuwai' -ra kuasa hibalia hewa to kutarima ngkai Tuama-ku.</s>
      <s id="b.REV.2.27.2">Kuwai' -ra kuasa moparenta, mpoparentai manusia' humalili' dunia' hante karoho-roho-na hewa karoho-na lua' ahe', pai' mporopuhi bali' -ra hewa to mpopengka kura tana'.</s>
     </seg>
     <seg type="verse" id="b.REV.2.28">
      <s id="b.REV.2.28.1">Pai' kuwai' -ra betue' pompoka-eo.</s>
     </seg>
     <seg type="verse" id="b.REV.2.29">
      <s id="b.REV.2.29.1">"Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na."</s>
     </seg>
    </div>
    <div type="chapter" id="b.REV.3">
     <seg type="verse" id="b.REV.3.1">
      <s id="b.REV.3.1.1">Na'uli' wo'o-mi Pue' Yesus mpo'uli' -ka: "Uki' hewa tohe'i hi mala'eka to mpewili' topetuku' -ku hi ngata Sardis: "Ohe'i lolita-na Pue' Yesus, to ria-ki Inoha' Alata'ala to Pitu pai' to ngkakamu betue' to pitu.</s>
      <s id="b.REV.3.1.2">Na'uli': Ku'inca napa to nibabehi.</s>
      <s id="b.REV.3.1.3">Ra'uli' doo, lompe' moto katuwu' -ni, ntaa' mate-di pepangala' -nie!</s>
     </seg>
     <seg type="verse" id="b.REV.3.2">
      <s id="b.REV.3.2.1">Pemata-mokoi!</s>
      <s id="b.REV.3.2.2">Perohoi pepangala' -ni to ria-pidi kako'ia-na mate omea.</s>
      <s id="b.REV.3.2.3">Apa' kuhilo hawe'ea to nibabehi tetu, ko'ia ria to sipolea hi poncilo Alata'ala Tuama-ku.</s>
     </seg>
     <seg type="verse" id="b.REV.3.3">
      <s id="b.REV.3.3.1">Toe pai' ku'uli' -kokoi: kiwoi tudui' to ni'epe pai' to nitarima-mi owi.</s>
      <s id="b.REV.3.3.2">Tuku' -mi napa to ratudui' -kokoi tetu, medea-mokoi ngkai kalempe' -ni.</s>
      <s id="b.REV.3.3.3">Ane uma oa' -koi memata, tilou-a mpai' mpohirua' -kokoi.</s>
      <s id="b.REV.3.3.4">Pai' karata-ku toe hewa karata topanako, apa' uma mpai' ni'incai nto'uma karata-ku toe.</s>
     </seg>
     <seg type="verse" id="b.REV.3.4">
      <s id="b.REV.3.4.1">Aga ria moto ba hangkuja-koi hi Sardis to mpewili' pohea-ni bona neo' babo'.</s>
      <s id="b.REV.3.4.2">Koi' mpai' to momako' dohe-ku, moheai hante pohea to mengea', apa' natao-koi momako' dohe-ku.</s>
     </seg>
     <seg type="verse" id="b.REV.3.5">
      <s id="b.REV.3.5.1">"Hema to medagi, kuheai wo'o-ra-rawo mpai' hante pohea to bula.</s>
      <s id="b.REV.3.5.2">Hanga' -ra uma kupori ngkai rala Buku Katuwua', buku po'ukia' hanga' -ra to mporata katuwua' to lompe' duu' kahae-hae-na.</s>
      <s id="b.REV.3.5.3">Pai' hi nyanyoa Tuama-ku pai' mala'eka-na kupangaku' kahira' -na topetuku' -ku.</s>
     </seg>
     <seg type="verse" id="b.REV.3.6">
      <s id="b.REV.3.6.1">"Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na."</s>
     </seg>
     <seg type="verse" id="b.REV.3.7">
      <s id="b.REV.3.7.1">Na'uli' wo'o-mi Pue' Yesus mpo'uli' -ka: "Uki' hewa tohe'i hi mala'eka to mpewili' topetuku' -ku hi ngata Filadelfia: "Ohe'i lolita-na Pue' Yesus, Hi'a to moroli' pai' to makono.</s>
      <s id="b.REV.3.7.2">Hi'a-mi to mokuasa hi kamagaua' Daud.</s>
      <s id="b.REV.3.7.3">Ane Hi'a mpobea wobo', uma hema to ma'ala mpo'unca.</s>
      <s id="b.REV.3.7.4">Ane Hi'a mpo'unca, uma hema to ma'ala mpobea.</s>
     </seg>
     <seg type="verse" id="b.REV.3.8">
      <s id="b.REV.3.8.1">Na'uli': Ku'inca napa to nibabehi.</s>
      <s id="b.REV.3.8.2">Hilo-dile, kubea-kokoi wobo' to uma haduaa ma'ala mpo'unca.</s>
      <s id="b.REV.3.8.3">Apa' ria wa karohoa-ni hangkedi', pai' nituku' -mi lolita-ku pai' uma nisapu kanipangala' -ku.</s>
     </seg>
     <seg type="verse" id="b.REV.3.9">
      <s id="b.REV.3.9.1">Ane tauna to mpo'uli' Katoyahudi-ra tetura, boa' -ra-wadi.</s>
      <s id="b.REV.3.9.2">Bela-ra to Yahudi hi rala nono-ra; topetuku' Magau' Anudaa' -radi.</s>
      <s id="b.REV.3.9.3">Tauna toera hantongo' kukeni tumai hi koi'.</s>
      <s id="b.REV.3.9.4">Mowilingkudu-ra mpai' hi nyanyoa-ni, pai' ra'uli' -kokoi: `Napoka'ahi' mpu'u-koi-tano Alata'ala-e!'</s>
     </seg>
     <seg type="verse" id="b.REV.3.10">
      <s id="b.REV.3.10.1">Lawi' nituku' -mi hawa' -ku to mpo'uli' kana ntaha-koi, toe pai' kupetalawai' -koi ngkai kasusaa' to mporumpa' humalili' dunia' mpai'.</s>
      <s id="b.REV.3.10.2">Tempo kasusaa' toe mposori hawe'ea tauna to mo'oha' hi dunia'.</s>
     </seg>
     <seg type="verse" id="b.REV.3.11">
      <s id="b.REV.3.11.1">"Neo' rata-ama!</s>
      <s id="b.REV.3.11.2">Perohoi ngkakamu tudui' to ni'inca-mi, bona Alata'ala mpowai' -koi mpai' parasee ngkai pedagi-ni.</s>
      <s id="b.REV.3.11.3">Nee-neo' mpai' ria to mpahala'nawu' -koi alaa-na uma nitarima parasee tetu.</s>
     </seg>
     <seg type="verse" id="b.REV.3.12">
      <s id="b.REV.3.12.1">"Hema to medagi, tida-ra hi suruga duu' kahae-hae-na.</s>
      <s id="b.REV.3.12.2">Hewa tuha' mporohoi tomi, wae wo'o Aku' mpakanoa' katida-ra hi Tomi Alata'ala hi suruga.</s>
      <s id="b.REV.3.12.3">Hi woto-ra ku'uki' hanga' Alata'ala Tuama-ku pai' hanga' ngata Alata'ala Tuama-ku, toe-mi Yerusalem to bo'u to mana'u tumai ngkai suruga ngkai Alata'ala Tuama-ku.</s>
      <s id="b.REV.3.12.4">Wae wo'o ku'uki' hi woto-ra hanga' -ku to bo'u.</s>
     </seg>
     <seg type="verse" id="b.REV.3.13">
      <s id="b.REV.3.13.1">"Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na."</s>
     </seg>
     <seg type="verse" id="b.REV.3.14">
      <s id="b.REV.3.14.1">Na'uli' wo'o-mi Pue' Yesus mpo'uli' -ka: "Uki' hewa tohe'i hi mala'eka to mpewili' topetuku' -ku hi ngata Laodikia: "Ohe'i lolita-na Pue' Yesus, Hi'a to rahanga' `Amin,' Sabi' to tida pai' to makono, Pehupaa' hawe'ea to napajadi' Alata'ala.</s>
     </seg>
     <seg type="verse" id="b.REV.3.15">
      <s id="b.REV.3.15.1">Na'uli': Ku'inca napa to nibabehi.</s>
      <s id="b.REV.3.15.2">Uma-koi molahe', uma wo'o-koi morani'.</s>
      <s id="b.REV.3.15.3">Agina ke molahe' lau-koi, ba morani' lau-koi.</s>
     </seg>
     <seg type="verse" id="b.REV.3.16">
      <s id="b.REV.3.16.1">Jadi', apa' mo'omu' eo-wadi-koi, uma-koi morani', uma wo'o-koi molahe', toe pai' kupepuji' -koi mpai' ngkai rala nganga-ku.</s>
     </seg>
     <seg type="verse" id="b.REV.3.17">
      <s id="b.REV.3.17.1">Ni'uli' -koina mo'ua' -koi, hono' moto katuwua' -ni, uma-pi ria kakuraa' -ni.</s>
      <s id="b.REV.3.17.2">Ntaa' we'i, uma-di ni'incai kampe'ahii' -nie.</s>
      <s id="b.REV.3.17.3">Metunai lia-koi, kabu-koi, wero-koi, molawa-koi hi katuwu' kao' -ni.</s>
     </seg>
     <seg type="verse" id="b.REV.3.18">
      <s id="b.REV.3.18.1">Toe pai' kuparesai' -koi tohe'i: oli-mi ngkai Aku' bulawa to rapomoroli' hi rala apu, bona mo'ua' mpu'u-koi.</s>
      <s id="b.REV.3.18.2">Oli wo'o ngkai Aku' pohea to bula bona heaa-koi pai' tewuni ka'eaa' -ni.</s>
      <s id="b.REV.3.18.3">Pai' ni'oli wo'o pokuli' nigelai' -ki mata-ni bona pehilo-koi.</s>
     </seg>
     <seg type="verse" id="b.REV.3.19">
      <s id="b.REV.3.19.1">Butu dua tauna to kupe'ahi', kukaroe pai' kuweba' mpotudui' -ra.</s>
      <s id="b.REV.3.19.2">Toe pai' ku'uli', apui nono-ni, pai' medea-mokoi ngkai kamo'omu'eo-ni!</s>
     </seg>
     <seg type="verse" id="b.REV.3.20">
      <s id="b.REV.3.20.1">"Oi-ama mokore hi wobo' -ni, mpopebea.</s>
      <s id="b.REV.3.20.2">Ane ria to mpo'epe-a pai' mpobea-ka wobo', mesua' -ama mo'oha' dohe-na, pai' -a ngkoni' hangkaa-ngkania dohe-na pai' hi'a wo'o ngkoni' hangkaa-ngkania dohe-ku.</s>
     </seg>
     <seg type="verse" id="b.REV.3.21">
      <s id="b.REV.3.21.1">"Hema to medagi, kupiliu-ra mohura pai' moparenta dohe-ku hi Pohuraa-ku, hewa Aku' wo'o, medagi-ama, pai' wae lau mohura-ama moparenta dohe Tuama-ku hi Pohuraa-na.</s>
     </seg>
     <seg type="verse" id="b.REV.3.22">
      <s id="b.REV.3.22.1">"Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na."</s>
     </seg>
    </div>
    <div type="chapter" id="b.REV.4">
     <seg type="verse" id="b.REV.4.1">
      <s id="b.REV.4.1.1">Oti toe, ria wo'o pehilo-ku.</s>
      <s id="b.REV.4.1.2">Kuhilo wobo' tebea hi suruga, pai' ku'epe topololita mpololitai-a, hewa to mpololitai-a lomo' -na we'i, to hewa sangkakala moni-na.</s>
      <s id="b.REV.4.1.3">Na'uli' -ka: "Ngkahe' -moko tumai!</s>
      <s id="b.REV.4.1.4">Kutudo' -koko napa to kana jadi' hi katimpaliu-na to nuhilo we'i."</s>
     </seg>
     <seg type="verse" id="b.REV.4.2">
      <s id="b.REV.4.2.1">Nto'u toe wo'o-hawo, kanakuasai-kumi Inoha' Alata'ala pai' napakeni-a hilou hi suruga.</s>
      <s id="b.REV.4.2.2">Rata ria, kuhilo-kuwo hameha' Pohuraa Magau', pai' ria Hadua to mpohurai Pohuraa toe.</s>
     </seg>
     <seg type="verse" id="b.REV.4.3">
      <s id="b.REV.4.3.1">Lence-na meringkila' -damo hewa mata hinci to rahanga' watu yaspis pai' watu sardis.</s>
      <s id="b.REV.4.3.2">Ria pino ntololikia Pohuraa toe, hewa watu zamrud lence-na.</s>
     </seg>
     <seg type="verse" id="b.REV.4.4">
      <s id="b.REV.4.4.1">Ntololikia Pohuraa tohe'e, ria rompulu' opo' pohuraa ntani' -na.</s>
      <s id="b.REV.4.4.2">Pohuraa toe rapohurai rompulu' opo' totu'a to moheai bula pai' mosongkoi songko bulawa.</s>
     </seg>
     <seg type="verse" id="b.REV.4.5">
      <s id="b.REV.4.5.1">Ngkai Pohuraa to hi laintongo' toe mparangkihi hini kila', mparapere' moni kuna to moridi'.</s>
      <s id="b.REV.4.5.2">Hi nyanyoa Pohuraa toe, ria pitu meha' hulu' to baa.</s>
      <s id="b.REV.4.5.3">Hulu' toe mpobatuai Inoha' Alata'ala to Pitu.</s>
     </seg>
     <seg type="verse" id="b.REV.4.6">
      <s id="b.REV.4.6.1">Ria wo'o hi nyanyoa Pohuraa toe ila' to hewa tahi' kawela' -na, kangkahoa' hewa kaca ba hewa watu loha.</s>
      <s id="b.REV.4.6.2">Pohuraa to bohe toe, poko hi laintongo' -nai ngkai hawe'ea toera, pai' ntololikia-na kuhilo opo' anu tuwu'.</s>
      <s id="b.REV.4.6.3">Wori' lia mata-ra, woto-ra hobo' mata, lompe' hi nyanyoa-ra lompe' hi tongo' -ra.</s>
     </seg>
     <seg type="verse" id="b.REV.4.7">
      <s id="b.REV.4.7.1">Anu tuwu' to lomo' -na hewa singa hiloa-na.</s>
      <s id="b.REV.4.7.2">Karoma'a-na hewa pamawa japi.</s>
      <s id="b.REV.4.7.3">Lio anu tuwu' katolu-na hewa lio manusia'.</s>
      <s id="b.REV.4.7.4">Ka'opo' -na hiloa-na hewa danci pada nto'u-na ngkalimoko.</s>
     </seg>
     <seg type="verse" id="b.REV.4.8">
      <s id="b.REV.4.8.1">Anu tuwu' to opo' toera mopanii' hore-hore ono meha', pai' hobo' woto-ra ria mata.</s>
      <s id="b.REV.4.8.2">Nangka' hi une' pani' -ra, ria mata.</s>
      <s id="b.REV.4.8.3">Uma ria kaputua-na anu tuwu' toera mpohowa' pe'une' -ra.</s>
      <s id="b.REV.4.8.4">Hi eo-na pai' hi bengi-na ra'uli' ncuu: Moroli'!</s>
      <s id="b.REV.4.8.5">Moroli'!</s>
      <s id="b.REV.4.8.6">Moroli'!</s>
      <s id="b.REV.4.8.7">Pue' Alata'ala to meliu kuasa-na ngkai hawe'ea!</s>
      <s id="b.REV.4.8.8">Ria-imi ngkai lomo' -na, Ria-i wae lau, Pai' ria-i duu' kahae-hae-na!"</s>
     </seg>
     <seg type="verse" id="b.REV.4.9">
      <s id="b.REV.4.9.1">Anu tuwu' toera mpo'uli' tarima kasi, mpobila' pai' mpomobohe hanga' -na to Mohura hi Pohuraa Magau' pai' to Tuwu' duu' kahae-hae-na toei.</s>
      <s id="b.REV.4.9.2">Pai' nto'u anu tuwu' toera mpo'uli' pe'une' -ra,</s>
     </seg>
     <seg type="verse" id="b.REV.4.10">
      <s id="b.REV.4.10.1">totu'a to rompulu' opo' toera motumpa hi nyanyoa-na to Mohura hi Pohuraa Magau' pai' to Tuwu' duu' kahae-hae-na mponyompa-i.</s>
      <s id="b.REV.4.10.2">Pai' songko-ra ratonu hi Hi'a hewa pebila' -ra, ratu'u hi nyanyoa Pohuraa-na, pai' ra'uli' hewa tohe'i:</s>
     </seg>
     <seg type="verse" id="b.REV.4.11">
      <s id="b.REV.4.11.1">"Oo Pue' -kai, Pue' Alata'ala!</s>
      <s id="b.REV.4.11.2">Iko-wadi to natao ra'une' pai' rabila'.</s>
      <s id="b.REV.4.11.3">Iko-wadi to mokuasa!</s>
      <s id="b.REV.4.11.4">Apa' Iko to mpopajadi' butu nyala-na.</s>
      <s id="b.REV.4.11.5">Ngkai konoa-nu alaa-na jadi' -mi omea pai' ria omea."</s>
     </seg>
    </div>
    <div type="chapter" id="b.REV.5">
     <seg type="verse" id="b.REV.5.1">
      <s id="b.REV.5.1.1">Ngkai ree kuhilo, ria sura halulua hi pale ka'ana-na to Mohura hi Pohuraa Magau'.</s>
      <s id="b.REV.5.1.2">Sura toe ukiaa' ntimalia, ralulu pai' rasaa' hante pitu meha' saa' bona uma ma'ala rabongka.</s>
     </seg>
     <seg type="verse" id="b.REV.5.2">
      <s id="b.REV.5.2.1">Kuhilo, ria hadua mala'eka to parimuku, mekio' napesukui, na'uli': "Hema to natao mpobongka sura toi?</s>
      <s id="b.REV.5.2.2">Hema to natao mpobongka saa' -na bona sura toi ma'ala rabasa?"</s>
     </seg>
     <seg type="verse" id="b.REV.5.3">
      <s id="b.REV.5.3.1">Uma raruai' haduaa to ma'ala mpobongka sura toe pai' mpobasa ihi' -na.</s>
      <s id="b.REV.5.3.2">Nau' hi suruga ba hi dunia' ba hi rala tana', uma ria haduaa to ma'ala.</s>
     </seg>
     <seg type="verse" id="b.REV.5.4">
      <s id="b.REV.5.4.1">Kageo' -kumi kakanguu-nguu, apa' uma ria haduaa raruai' to natao mpobongka sura toe pai' mpohilo ihi' -na.</s>
     </seg>
     <seg type="verse" id="b.REV.5.5">
      <s id="b.REV.5.5.1">Oti toe, ria hadua ngkai totu'a to rompulu' opo' toera mpo'uli' -ka: "Neo' geo'.</s>
      <s id="b.REV.5.5.2">Apa' ria-mi to medagi!</s>
      <s id="b.REV.5.5.3">Hanga' -na: Singa, muli Yehuda, muli Magau' Daud!</s>
      <s id="b.REV.5.5.4">Hi'a to ma'ala mpobongka saa' pai' mpobongka sura toe-e."</s>
     </seg>
     <seg type="verse" id="b.REV.5.6">
      <s id="b.REV.5.6.1">Oti toe, kunaa hi laintongo' Pohuraa pai' anu tuwu' pai' totu'a toera, kuhilo-kuwo, etu-mi mai mokore hama'a Ana' Bima.</s>
      <s id="b.REV.5.6.2">Hi woto-na kuhilo rari' sumalea' -na owi.</s>
      <s id="b.REV.5.6.3">Tonu' -na pitu meha', pai' pitu meha' wo'o mata-na.</s>
      <s id="b.REV.5.6.4">Mata-na to pitu toe mpobatuai Inoha' Alata'ala to Pitu to nahubui hilou hi humalili' dunia'.</s>
     </seg>
     <seg type="verse" id="b.REV.5.7">
      <s id="b.REV.5.7.1">Pomako' -nami Ana' Bima toei mpo'ala' sura toe ngkai pale ka'ana-na to Mohura hi Pohuraa Magau'.</s>
     </seg>
     <seg type="verse" id="b.REV.5.8">
      <s id="b.REV.5.8.1">Kana'ala' -na sura toe, potumpa-rami anu tuwu' to opo' pai' totu'a to rompulu' opo' toera hi nyanyoa Ana' Bima toei.</s>
      <s id="b.REV.5.8.2">Butu dua-ra ngkakamu kasapi pai' batili bulawa ihia' hante anu mohonga to rahanga' dupa'.</s>
      <s id="b.REV.5.8.3">Dupa' toe mpobatuai posampaya tauna to napobagia Alata'ala.</s>
     </seg>
     <seg type="verse" id="b.REV.5.9">
      <s id="b.REV.5.9.1">Morona' -ramo, mpoporona' rona' to bo'u, ra'uli': Iko-mi to natao mpo'ala' sura toe pai' mpobongka saa' -na.</s>
      <s id="b.REV.5.9.2">Apa' Iko, rapatehi-moko, pai' hante raa' ngkai kamate-nu toe nutolo' -ramo manusia' ngkai humalili' dunia', ngkai butu negara, butu pomuli pai' butu nyala basa.</s>
      <s id="b.REV.5.9.3">Nutolo' -ra pai' nutonu-ramo hi Alata'ala,</s>
     </seg>
     <seg type="verse" id="b.REV.5.10">
      <s id="b.REV.5.10.1">nupajadi' -ra magau', nupajadi' -ra imam to mpokamu bago mpepue' hi Pue' -kai Alata'ala, pai' moparenta-ra hewa magau' hi wongko dunia'."</s>
     </seg>
     <seg type="verse" id="b.REV.5.11">
      <s id="b.REV.5.11.1">Oti toe kuhilo wo'o-mi pai' ku'epe libu' mala'eka to wori' lia, moncobu-ncobu pai' mompulu' -mpulu' ncobu kadea-ra.</s>
      <s id="b.REV.5.11.2">Mokore-ra ntololikia Pohuraa Magau' pai' anu tuwu' hante totu'a toera.</s>
     </seg>
     <seg type="verse" id="b.REV.5.12">
      <s id="b.REV.5.12.1">Mogora mpesukui-ra, ra'uli': Ana' Bima to rasumale' toei, masipato' lia tabila', ta'une', tapomobohe hanga' -na, tapotompo'wiwi karoho-na, takahangai' kamo'ua' -na, tapololitaa kamonoto-na, pai' tatutura kuasa-na!"</s>
     </seg>
     <seg type="verse" id="b.REV.5.13">
      <s id="b.REV.5.13.1">Ngkai ree ku'epe wo'o-mi hawe'ea to tuwu' hi suruga, hi dunia', hi rala tana' pai' hi rala tahi'-- hawe'ea to tuwu' mpo'uli': To Mohura hi Pohuraa Magau' pai' Ana' Bima toei ta'une', tabila', tapomobohe hanga' -ra, pai' tapotompo'wiwi baraka' -ra, duu' kahae-hae-na!"</s>
     </seg>
     <seg type="verse" id="b.REV.5.14">
      <s id="b.REV.5.14.1">Ratompoi' anu tuwu' to opo' toera: "Wae mpu'u," pai' totu'a-totu'a toera motumpa menyompa.</s>
     </seg>
    </div>
    <div type="chapter" id="b.REV.6">
     <seg type="verse" id="b.REV.6.1">
      <s id="b.REV.6.1.1">Oti toe kuhilo Ana' Bima mpobongka saa' to lomo' -na ngkai saa' to pitu toe.</s>
      <s id="b.REV.6.1.2">Ku'epe hama'a ngkai anu tuwu' to opo' toera mekio' mpesukui hewa moni kuna, na'uli': "Tumai-moko!"</s>
     </seg>
     <seg type="verse" id="b.REV.6.2">
      <s id="b.REV.6.2.1">Kakunaa-na, kuhilo-kuwo hama'a jara' to bula.</s>
      <s id="b.REV.6.2.2">Tauna to mpohawi' -i mpokakamu rewa mpanga'e to rahanga' panah, pai' rawai' -i songko pedagia.</s>
      <s id="b.REV.6.2.3">Kahilou-nami hewa topedagi to mpodagi bali' -na.</s>
     </seg>
     <seg type="verse" id="b.REV.6.3">
      <s id="b.REV.6.3.1">Oti toe, Ana' Bima toei mpobongka saa' karomeha' -na, pai' ku'epe anu tuwu' karoma'a-na mpo'uli': "Tumai-moko!"</s>
     </seg>
     <seg type="verse" id="b.REV.6.4">
      <s id="b.REV.6.4.1">Mehupa' wo'o-mi jara' kahama'a-na.</s>
      <s id="b.REV.6.4.2">Jara' toei molei jore'.</s>
      <s id="b.REV.6.4.3">To mpohawi' -i rawai' kuasa mpogero kahintuwuaa' hi dunia', bona momepatehi tauna humalili' dunia'.</s>
      <s id="b.REV.6.4.4">Rawai' wo'o-i hamata piho' to kama.</s>
     </seg>
     <seg type="verse" id="b.REV.6.5">
      <s id="b.REV.6.5.1">Oti toe, kanabongka-na saa' katolu-na, ku'epe anu tuwu' katolu-na mpo'uli': "Tumai-moko!"</s>
      <s id="b.REV.6.5.2">Kuhilo, etu wo'o-mi hama'a jara'.</s>
      <s id="b.REV.6.5.3">Jara' toe mo'eta, pai' to mpohawi' -i ngkakamu hameha' potimpa.</s>
     </seg>
     <seg type="verse" id="b.REV.6.6">
      <s id="b.REV.6.6.1">Pehupa' -na jara' to mo'eta toe, ria ku'epe hewa tauna mololita ngkai olo' anu tuwu' to opo' toera, mpo'uli': "Gaji' ha'eo hono' mpo'oli once halite-wadi, ba goa' tolu lite-wadi.</s>
      <s id="b.REV.6.6.2">Aga oli lana pai' anggur bate-na moto."</s>
     </seg>
     <seg type="verse" id="b.REV.6.7">
      <s id="b.REV.6.7.1">Oti toe, nabongka saa' ka'opo' -na, pai' ku'epe anu tuwu' ka'opo' -na mpo'uli': "Tumai-moko!"</s>
     </seg>
     <seg type="verse" id="b.REV.6.8">
      <s id="b.REV.6.8.1">Kuhilo-kuwo hama'a jara' to mo'ise.</s>
      <s id="b.REV.6.8.2">Hanga' tauna to mpohawi' -i Kamatea, pai' hi boko' ria to mpopu'i-i to rahanga' Po'ohaa' Tomate.</s>
      <s id="b.REV.6.8.3">Hi to rodua toera rawai' kuasa mpopatehi hampobagia opo' ngkai hawe'ea manusia'.</s>
      <s id="b.REV.6.8.4">Ria to rapatehi hi rala panga'ea, ria to mate mo'oro' ba mate hi rala haki' ropu', ria to napatehi binata topekoni'.</s>
     </seg>
     <seg type="verse" id="b.REV.6.9">
      <s id="b.REV.6.9.1">Oti toe, kuhilo wo'o Ana' Bima toei mpobongka saa' kalima-na.</s>
      <s id="b.REV.6.9.2">Kuhilo hi une' meja' pontunua pepue', ria rate-rate tauna to rapatehi apa' mpokarebai-ra Lolita Alata'ala pai' uma-ra mengkala'ura ngkai pangakua' -ra Kayesus-na Pue' -ra.</s>
     </seg>
     <seg type="verse" id="b.REV.6.10">
      <s id="b.REV.6.10.1">Rapesukui me'au, ra'uli': "O Pue' to mokuasa, Pue' to moroli' pai' makono!</s>
      <s id="b.REV.6.10.2">Hangkuja-pi kahae-na pai' lako' nuhuku' tauna to dada'a to mo'oha' hi dunia'?</s>
      <s id="b.REV.6.10.3">Kiperapi' nupehawai kehi-ra to mpopatehi-kai."</s>
     </seg>
     <seg type="verse" id="b.REV.6.11">
      <s id="b.REV.6.11.1">Butu dua-ra rawai' hantonga' baju to bula.</s>
      <s id="b.REV.6.11.2">Pai' Alata'ala mpo'uli' -raka: "Rodo-mokoi ulu, apa' ria-pidi mpai' doo-doo hampobagoa-ni pai' ompi' hampepangalaa' -ni to rapatehi hewa koi'.</s>
      <s id="b.REV.6.11.3">Ane hono' -damo kawori' -ni to rapatehi, lako' kupehawai-di."</s>
     </seg>
     <seg type="verse" id="b.REV.6.12">
      <s id="b.REV.6.12.1">Oti toe, kuhilo Ana' Bima toei mpobongka saa' ka'ono-na.</s>
      <s id="b.REV.6.12.2">Muu-mule' linua bohe, eo jadi' mo'eta hewa mpuga, pai' wula jadi' molei hobo' hewa raa'.</s>
     </seg>
     <seg type="verse" id="b.REV.6.13">
      <s id="b.REV.6.13.1">Betue' wo'o-hawo mpararodaa' ngkai langi' dungku hi dunia', hewa wua' kaju to taha' oja roda' ngkai lolo-na nto'u nalengo ngolu' bohe.</s>
     </seg>
     <seg type="verse" id="b.REV.6.14">
      <s id="b.REV.6.14.1">Langi' hangaa mokuhu hewa ali' to ralulu, pai' hawe'ea bulu' pai' hawe'ea lewuto' hi tahi' mentoli ngkai po'ohaa' -ra.</s>
     </seg>
     <seg type="verse" id="b.REV.6.15">
      <s id="b.REV.6.15.1">Nto'u toe, magau' -magau' hi dunia', maradika, tadulako, topo'ua', tauna to mokuasa pai' hawe'ea tau ntani' -na wo'o, rata-rata hi batua ba tau biasa, mengkawuni omea-ramo hi rala horoa watu ba hi heka' -heka' tana' to moganga',</s>
     </seg>
     <seg type="verse" id="b.REV.6.16">
      <s id="b.REV.6.16.1">pai' -ra me'au mpololitai bulu' hewa toi: "Duruhi-makai bulu'!</s>
      <s id="b.REV.6.16.2">Lulihi-makai, watu!</s>
      <s id="b.REV.6.16.3">Bona tewuni-kai ngkai penaa-na To Mohura hi Pohuraa Magau', pai' bona neo' -kai narumpa' roe-na Ana' Bima toei mai!"</s>
     </seg>
     <seg type="verse" id="b.REV.6.17">
      <s id="b.REV.6.17.1">Apa' rata-mi eo to mewulungahi, tempo-na Alata'ala pai' Ana' Bima mpopehuwu roe-ra, uma hema to mpodadahi mokore hi nyanyoa-ra.</s>
     </seg>
    </div>
    <div type="chapter" id="b.REV.7">
     <seg type="verse" id="b.REV.7.2">
      <s id="b.REV.7.2.1">Oti toe, kuhilo opo' mala'eka mokore hi opo' huno dunia'.</s>
      <s id="b.REV.7.2.2">Mala'eka toera mporata kuasa ngkai Alata'ala bona mpoporumpai' dunia' hante pesesa', lompe' hi tahi' lompe' hi role-na.</s>
      <s id="b.REV.7.2.3">Mpotaha-ra ngolu' ngkai opo' huno dunia' bona uma ria ngolu' mewui hi tahi' pai' hi role-na pai' hi wana'.</s>
      <s id="b.REV.7.2.4">Pai' kuhilo mala'eka kahadua-na mehupa' tono' mata'eo.</s>
      <s id="b.REV.7.2.5">Ngkeni-i posaa' to ngkai Alata'ala to Tuwu' duu' kahae-hae-na.</s>
      <s id="b.REV.7.2.6">Mala'eka toei mekio' mpesukui mpo'uli' -raka mala'eka to opo' toera we'i, na'uli':</s>
     </seg>
     <seg type="verse" id="b.REV.7.3">
      <s id="b.REV.7.3.1">"Neo' ulu nipoporumpai' tahi' pai' role-na pai' wana' hante pesesa', ane ko'ia kitu'u tanda tohe'i hi wingke-ra batua-batua Alata'ala Pue' -ta, bona neo' -ra narumpa' pesesa' toe."</s>
     </seg>
     <seg type="verse" id="b.REV.7.4">
      <s id="b.REV.7.4.1">Pai' ria to mpo'uli' -ka kahangkuja-ra to rasaa': ha'atu opo' mpulu' opo' ncobu.</s>
      <s id="b.REV.7.4.2">To rasaa' toera, ngkai to hampulu' rontina to Israel.</s>
     </seg>
     <seg type="verse" id="b.REV.7.5">
      <s id="b.REV.7.5.1">Ngkai butu posantina-na, hampulu' roncobu to rasaa'.</s>
      <s id="b.REV.7.5.2">Ngkai muli Yehuda, hampulu' roncobu to rasaa'.</s>
      <s id="b.REV.7.5.3">Ngkai muli Ruben, hampulu' roncobu.</s>
      <s id="b.REV.7.5.4">Ngkai muli Gad, hampulu' roncobu.</s>
     </seg>
     <seg type="verse" id="b.REV.7.6">
      <s id="b.REV.7.6.1">Ngkai muli Asyer, hampulu' roncobu.</s>
      <s id="b.REV.7.6.2">Ngkai muli Naftali, hampulu' roncobu.</s>
      <s id="b.REV.7.6.3">Ngkai muli Manasye, hampulu' roncobu.</s>
     </seg>
     <seg type="verse" id="b.REV.7.7">
      <s id="b.REV.7.7.1">Ngkai muli Simeon, hampulu' roncobu.</s>
      <s id="b.REV.7.7.2">Ngkai muli Lewi, hampulu' roncobu.</s>
      <s id="b.REV.7.7.3">Ngkai muli Isakhar, hampulu' roncobu.</s>
     </seg>
     <seg type="verse" id="b.REV.7.8">
      <s id="b.REV.7.8.1">Ngkai muli Zebulon, hampulu' roncobu.</s>
      <s id="b.REV.7.8.2">Ngkai muli Yusuf, hampulu' roncobu.</s>
      <s id="b.REV.7.8.3">Ngkai muli Benyamin, hampulu' roncobu.</s>
     </seg>
     <seg type="verse" id="b.REV.7.9">
      <s id="b.REV.7.9.1">Oti toe, kuhilo tena manusia' uma mowo kawori' -ra, uma haduaa to mpakule' mpobila' -ra.</s>
      <s id="b.REV.7.9.2">Hira' toe ngkai humalili' dunia', ngkai butu negara, butu pomuli pai' butu nyala basa.</s>
      <s id="b.REV.7.9.3">Mokore-ra hi nyanyoa Pohuraa Magau' pai' hi nyanyoa Ana' Bima.</s>
      <s id="b.REV.7.9.4">Moheai-ra pohea to bula, pai' -ra mpokakamu palampa to ntora rawente' tanda pebila' -ra.</s>
     </seg>
     <seg type="verse" id="b.REV.7.10">
      <s id="b.REV.7.10.1">Mogora mpesukui-ra, ra'uli': Mai-tamo mpo'une' Pue' -ta, Pue' Alata'ala to mohura hi Pohuraa Magau'!</s>
      <s id="b.REV.7.10.2">Mai-ta mpo'une' Ana' Bima!</s>
      <s id="b.REV.7.10.3">Apa' hira' to mpohore-ta ngkai silaka pai' mpowai' -ta kalompea'."</s>
     </seg>
     <seg type="verse" id="b.REV.7.11">
      <s id="b.REV.7.11.1">Hawe'ea mala'eka mokore wo'o-ramo-rawo ntololikia Pohuraa Magau' hante totu'a to rompulu' opo' pai' anu tuwu' to opo' toera.</s>
      <s id="b.REV.7.11.2">Motumpa omea-ramo hi nyanyoa Pohuraa toe, pai' -ra mponyompa Alata'ala,</s>
     </seg>
     <seg type="verse" id="b.REV.7.12">
      <s id="b.REV.7.12.1">ra'uli': Amin!</s>
      <s id="b.REV.7.12.2">Ta'une' -imi Pue' -ta Pue' Alata'ala, tapomobohe hanga' -na, tapotompo'wiwi kamonoto-na, ta'uli' tarima kasi hi Hi'a, tabila' -i, tatutura karoho-na pai' kabaraka' -na, duu' kahae-hae-na.</s>
      <s id="b.REV.7.12.3">Amin!"</s>
     </seg>
     <seg type="verse" id="b.REV.7.13">
      <s id="b.REV.7.13.1">Ngkai ree, hadua ngkai totu'a toera mpekune' -a, na'uli': "Tauna to moheai bula toera mai, ha nu'inca kahema-ra pai' ba to ngkaiapa-ra?"</s>
     </seg>
     <seg type="verse" id="b.REV.7.14">
      <s id="b.REV.7.14.1">Kutompoi' -i: "Uma-kuwo ku'incai-ra.</s>
      <s id="b.REV.7.14.2">Uli' -kale."</s>
      <s id="b.REV.7.14.3">Na'uli' mpu'u-ka: "Hira' toe-le, tauna to oti-mi mpoliu Tempo Pebalinaia' to bohe lia.</s>
      <s id="b.REV.7.14.4">Ra'uja' -mi pohea-ra rapakabula hante raa' Ana' Bima.</s>
     </seg>
     <seg type="verse" id="b.REV.7.15">
      <s id="b.REV.7.15.1">Toe pai' mokore-ramo hi nyanyoa Pohuraa Alata'ala, mpopue' -i butu eo-na pai' butu bengi-na hi rala Tomi Pepuea'.</s>
      <s id="b.REV.7.15.2">Pai' Alata'ala to mohura hi Pohuraa-na toe mpodoo-ra pai' mpokamoui-ra.</s>
     </seg>
     <seg type="verse" id="b.REV.7.16">
      <s id="b.REV.7.16.1">Uma-rapa mo'oro', uma-rapa ngkamara, uma-rapa nahimai' eo to ngkerepa'.</s>
     </seg>
     <seg type="verse" id="b.REV.7.17">
      <s id="b.REV.7.17.1">Apa' Ana' Bima to hi ncori Pohuraa Magau' toei mpo'ewu-ra.</s>
      <s id="b.REV.7.17.2">Natete' -ra hilou hi ulu ue to mpowai' katuwua'.</s>
      <s id="b.REV.7.17.3">Pai' Alata'ala mpopori hawe'ea ue mata to mo'ili ngkai mata-ra."</s>
     </seg>
    </div>
    <div type="chapter" id="b.REV.8">
     <seg type="verse" id="b.REV.8.1">
      <s id="b.REV.8.1.1">Kanabongka-na Ana' Bima saa' kapitu-na, hangaa molino-mi hi suruga nte hantanga' jaa.</s>
     </seg>
     <seg type="verse" id="b.REV.8.2">
      <s id="b.REV.8.2.1">Kuhilo pitu mala'eka to mokore hi nyanyoa Alata'ala.</s>
      <s id="b.REV.8.2.2">Mala'eka to pitu toera rawai' pitu sangkakala.</s>
     </seg>
     <seg type="verse" id="b.REV.8.3">
      <s id="b.REV.8.3.1">Ngkai ree, ria hadua mala'eka to ntani' -na tumai mokore hi meja' pontunua pepue'.</s>
      <s id="b.REV.8.3.2">Mala'eka toei mpokeni hameha' tubu' pontunua dupa' ngkai bulawa, pai' rawai' -i wori' dupa' bona natunu hangkaa-ngkania hante posampaya hawe'ea tauna to napobagia-mi Alata'ala.</s>
      <s id="b.REV.8.3.3">Dupa' pai' posampaya toe natunu hi lolo meja' pontunua dupa' to ngkai bulawa to hi nyanyoa Pohuraa Alata'ala.</s>
     </seg>
     <seg type="verse" id="b.REV.8.4">
      <s id="b.REV.8.4.1">Kanatunu-na dupa' toe, ulo' -mi rangahu-na hangkaa-ngkania hante posampaya tauna to napobagia-mi Alata'ala, pai' na'enga' -mi Alata'ala.</s>
     </seg>
     <seg type="verse" id="b.REV.8.5">
      <s id="b.REV.8.5.1">Oti toe, mala'eka toei mpo'ala' tubu' pontunua dupa' toe, na'ihii' hante rea' apu ngkai meja' pontunua pepue', pai' napetadi hilou hi dunia'.</s>
      <s id="b.REV.8.5.2">Ngkai ree, paguru-mi kuna pai' kila' momehalau', pai' linua-mi.</s>
     </seg>
     <seg type="verse" id="b.REV.8.6">
      <s id="b.REV.8.6.1">Mala'eka to pitu toera we'i, rodo-ramo mpokamu sangkakala-ra bona ratuwui'.</s>
     </seg>
     <seg type="verse" id="b.REV.8.7">
      <s id="b.REV.8.7.1">Mala'eka to lomo' -na mpotuwui' sangkakala-na, hangaa monawu' -mi ngkai langi' uda wua' pai' apu mogalo hante raa' dungku hi dunia'.</s>
      <s id="b.REV.8.7.2">Hampobagia tolu ngkai dunia' mampu, duu' rata hi hampobagia tolu wana' pai' hawe'ea kowo' to mata'.</s>
     </seg>
     <seg type="verse" id="b.REV.8.8">
      <s id="b.REV.8.8.1">Mala'eka karodua-na mpotuwui' sangkakala-na, ria to hewa hameha' bulu' to bohe, wewo' hante apu.</s>
      <s id="b.REV.8.8.2">Bulu' toe rapetadi hi rala tahi'.</s>
      <s id="b.REV.8.8.3">Hampobagia tolu ngkai ue tahi' mobali' jadi' raa'.</s>
     </seg>
     <seg type="verse" id="b.REV.8.9">
      <s id="b.REV.8.9.1">Hampobagia tolu ngkai anu tuwu' to hi rala tahi' mate, pai' hampobagia tolu ngkai kapal hi lolo tahi' matala.</s>
     </seg>
     <seg type="verse" id="b.REV.8.10">
      <s id="b.REV.8.10.1">Mala'eka katolu-na mpotuwui' sangkakala-na, hangaa monawu' ngkai langi' hameha' betue' to bohe, jela' hewa hulu'.</s>
      <s id="b.REV.8.10.2">Betue' toe mponawuhi hampobagia tolu ngkai halu' pai' ulu ue.</s>
     </seg>
     <seg type="verse" id="b.REV.8.11">
      <s id="b.REV.8.11.1">Hanga' betue' toei, Mopai'.</s>
      <s id="b.REV.8.11.2">Hampobagia tolu ngkai hawe'ea halu' jadi' mopai' ue-na, pai' wori' tauna mate apa' nginu ue to mopai' toe.</s>
     </seg>
     <seg type="verse" id="b.REV.8.12">
      <s id="b.REV.8.12.1">Mala'eka ka'opo' -na mpotuwui' sangkakala-na, hangaa ria to mpoleru hampobagia tolu ngkai eo, wula pai' betue', alaa-na hampobagia tolu ngkai pehini-ra uma-pi mehini.</s>
      <s id="b.REV.8.12.2">Jadi', rata-mi tempo-na uma mehini eo mpo'eo.</s>
      <s id="b.REV.8.12.3">Wae wo'o ngkabengia rata-mi tempo-na wula pai' betue' uma mehini.</s>
     </seg>
     <seg type="verse" id="b.REV.8.13">
      <s id="b.REV.8.13.1">Ngkai ree kuhilo, ria hama'a danci pada ngkalimoko hi lolo raoa.</s>
      <s id="b.REV.8.13.2">Ku'epe moni danci toe, napesukui mpo'uli': "Silaka!</s>
      <s id="b.REV.8.13.3">Silaka!</s>
      <s id="b.REV.8.13.4">Silaka-ramo mpai' tauna to dada'a to mo'oha' hi dunia', apa' ane tolu mala'eka to ka'omea-na mpotuwui' sangkakala-ra, ria-pi tolu nyala pesesa' to mporumpa' -ra."</s>
     </seg>
    </div>
    <div type="chapter" id="b.REV.9">
     <seg type="verse" id="b.REV.9.1">
      <s id="b.REV.9.1.1">Oti toe, mala'eka kalima-na mpotuwui' sangkakala-na.</s>
      <s id="b.REV.9.1.2">Kuhilo hameha' betue' to monawu' ngkai langi' dungku hi dunia'.</s>
      <s id="b.REV.9.1.3">Betue' toei rawai' kunci wobo' wulou'laa to uma tepetudu kanala-na.</s>
     </seg>
     <seg type="verse" id="b.REV.9.2">
      <s id="b.REV.9.2.1">Nabea mpu'u-mi wobo' wulou'laa toe.</s>
      <s id="b.REV.9.2.2">Kanabea-na, ulo' -mi tumai rangahu to bohe, hewa rangahu to ulo' ngkai tinahi to rasuwe.</s>
      <s id="b.REV.9.2.3">Eo pai' raoa mobengi naputu' rangahu to ngkai wulou'laa toe.</s>
     </seg>
     <seg type="verse" id="b.REV.9.3">
      <s id="b.REV.9.3.1">Ngkai rala rangahu toe, moramu-damo lari mehupa' tumai pai' mehompo hi dunia'.</s>
      <s id="b.REV.9.3.2">Lari toera rawai' petuhi to memoho', hewa petuhi-na anu tuwu' to rahanga' tumpu lipa.</s>
     </seg>
     <seg type="verse" id="b.REV.9.4">
      <s id="b.REV.9.4.1">Lari toera uma rapiliu mpobalinai' kowo' ba kaju ba hinu'a.</s>
      <s id="b.REV.9.4.2">Sampale to ma'ala rabalinai', muntu' tauna to uma ria tanda saa' Alata'ala hi wingke-ra.</s>
     </seg>
     <seg type="verse" id="b.REV.9.5">
      <s id="b.REV.9.5.1">Aga lari toera, uma wo'o-ra wa rapiliu mpopatehi manusia', muntu' rapiliu-ra mposesa' -ra-wadi rala-na lima mula.</s>
      <s id="b.REV.9.5.2">Kapeda' petuhi lari toera hewa kapeda' petuhi tumpu lipa.</s>
     </seg>
     <seg type="verse" id="b.REV.9.6">
      <s id="b.REV.9.6.1">Rala-na lima mula toe, manusia' mpali' bona ke mate lau-ramo, aga uma wo'o-ra mate.</s>
      <s id="b.REV.9.6.2">Doko' -ra mate, aga uma ria kamatea-ra.</s>
     </seg>
     <seg type="verse" id="b.REV.9.7">
      <s id="b.REV.9.7.1">Lence lari toera hewa lence jara' to rahawi' tantara hilou hi rala panga'ea.</s>
      <s id="b.REV.9.7.2">Hi woo' -ra, ria to hewa songko bulawa.</s>
      <s id="b.REV.9.7.3">Lio-ra hewa lio manusia'.</s>
     </seg>
     <seg type="verse" id="b.REV.9.8">
      <s id="b.REV.9.8.1">Wulu-ra hewa wuluwoo' tobine, ngihi' -ra hewa ngihi' singa.</s>
     </seg>
     <seg type="verse" id="b.REV.9.9">
      <s id="b.REV.9.9.1">Pona-ra teputu' hante ruke to hewa baju ahe'.</s>
      <s id="b.REV.9.9.2">Pomoni pani' -ra hewa pomoni hampo'ikoa kereta to nadii' jara' hilou hi panga'ea.</s>
     </seg>
     <seg type="verse" id="b.REV.9.10">
      <s id="b.REV.9.10.1">Iku-ra pai' petuhi-ra hewa iku pai' petuhi tumpu lipa.</s>
      <s id="b.REV.9.10.2">Hante iku-ra toe ma'ala-ra mposesa' manusia' rala-na lima mula.</s>
     </seg>
     <seg type="verse" id="b.REV.9.11">
      <s id="b.REV.9.11.1">Ria magau' -ra to mpoparentai-ra.</s>
      <s id="b.REV.9.11.2">Magau' -ra toei, mala'eka to mpokuasai wulou'laa toe-e we'i.</s>
      <s id="b.REV.9.11.3">Hanga' -na rala basa Yahudi, Abadon.</s>
      <s id="b.REV.9.11.4">Hi rala basa Yunani, Apolion.</s>
      <s id="b.REV.9.11.5">Batua-na, Topegerohi.</s>
     </seg>
     <seg type="verse" id="b.REV.9.12">
      <s id="b.REV.9.12.1">Timpaliu-mi pesesa' to lomo' -na.</s>
      <s id="b.REV.9.12.2">Ronyala-pi pesesa' mometuku'.</s>
     </seg>
     <seg type="verse" id="b.REV.9.13">
      <s id="b.REV.9.13.1">Oti toe, mala'eka ka'ono-na mpotuwui' sangkakala-na.</s>
      <s id="b.REV.9.13.2">Ku'epe, ria to mololita ngkai opo' huno meja' pontunua dupa' to ngkai bulawa to hi nyanyoa Alata'ala.</s>
     </seg>
     <seg type="verse" id="b.REV.9.14">
      <s id="b.REV.9.14.1">Na'uli' topololita toei mpo'uli' -ki mala'eka ka'ono-nae we'i: "Bahaka-ramo mala'eka to opo' to tehoo' hi ue Efrat!"</s>
     </seg>
     <seg type="verse" id="b.REV.9.15">
      <s id="b.REV.9.15.1">Kanabahaka-rami.</s>
      <s id="b.REV.9.15.2">Ngkai owi mala'eka to opo' toera raporodo ami' -mi bona hi mpae pai' hi wula pai' hi eo pai' hi jaa to rapakatantu-raka toe, ma'ala-ra mpopatehi hampobagia tolu ngkai hawe'ea manusia'.</s>
     </seg>
     <seg type="verse" id="b.REV.9.16">
      <s id="b.REV.9.16.1">Tantara topojarai' to mpotuku' -ra, ro'atu juta kadea-ra.</s>
      <s id="b.REV.9.16.2">Toe ku'inca, apa' ria to mpo'uli' -ka kadea-ra.</s>
     </seg>
     <seg type="verse" id="b.REV.9.17">
      <s id="b.REV.9.17.1">Hi rala pangila-ku toe, kuhilo tantara toera pai' jara' to rahawi'.</s>
      <s id="b.REV.9.17.2">Tantara toera, paka' topobajui ahe'.</s>
      <s id="b.REV.9.17.3">Baju-ra molei hewa apu, mo'eta-eta hewa rangahu, pai' mokuni riri hewa watu to rahanga' belerang.</s>
      <s id="b.REV.9.17.4">Ane jara' -rae, woo' -ra hewa woo' singa, pai' ngkai rala nganga-ra mehupa' apu, rangahu pai' watu belerang.</s>
     </seg>
     <seg type="verse" id="b.REV.9.18">
      <s id="b.REV.9.18.1">Hampobagia tolu ngkai manusia' mate napatehi to tolu nyala pesesa' toe: apu, rangahu pai' watu belerang to mehupa' ngkai nganga jara' toera.</s>
     </seg>
     <seg type="verse" id="b.REV.9.19">
      <s id="b.REV.9.19.1">Hi iku jara' toera, ria to hewa woo' ule to metilo'.</s>
      <s id="b.REV.9.19.2">Hante iku-ra toe, mposesa' -ra manusia'.</s>
      <s id="b.REV.9.19.3">Jadi', jara' toera mposesa' pai' mpopatehi manusia' hante nganga-ra pai' hante iku-ra.</s>
     </seg>
     <seg type="verse" id="b.REV.9.21">
      <s id="b.REV.9.21.1">Hiaa' toro manusia' to uma rapatehi hante pesesa' toe we'i, uma oa' -ra medea ngkai gau' -ra to dada'a.</s>
      <s id="b.REV.9.21.2">Uma-ra medea ngkai pepatehi-ra, pedoti-ra, pogau' sala' -ra ba panako-ra.</s>
      <s id="b.REV.9.21.3">Uma wo'o rabahakai mpopue' seta pai' babehia pale-ra moto, hewa pinotau to rababehi ngkai bulawa ba salaka' ba ngkala ba ngkai kaju.</s>
      <s id="b.REV.9.21.4">Pinotau toera, uma-ra pehilo, uma-ra pe'epe, uma wo'o-ra momako'.</s>
     </seg>
    </div>
    <div type="chapter" id="b.REV.10">
     <seg type="verse" id="b.REV.10.1">
      <s id="b.REV.10.1.1">Oti toe kuhilo hadua mala'eka to parimuku mana'u ngkai suruga.</s>
      <s id="b.REV.10.1.2">Limu' mpoputu' -i pai' woo' -na nawewe pino.</s>
      <s id="b.REV.10.1.3">Lio-na mehini hewa eo, witi' -na hewa tuha', mehini mpo'apu.</s>
     </seg>
     <seg type="verse" id="b.REV.10.2">
      <s id="b.REV.10.2.1">Witi' ka'ana-na mentodu hi tahi', pai' witi' ki'ii-na mentodu hi role-na.</s>
      <s id="b.REV.10.2.2">Hi pale-na ria hantau sura to kedi' to tebongka-mi.</s>
     </seg>
     <seg type="verse" id="b.REV.10.3">
      <s id="b.REV.10.3.1">Pe'au-nami mala'eka toei hewa po'oa singa.</s>
      <s id="b.REV.10.3.2">Katimpaliu-na me'au, moni wo'o-mi-hawo kuna to pitu hante moni to bohe, molibu' hewa manusia'.</s>
     </seg>
     <seg type="verse" id="b.REV.10.4">
      <s id="b.REV.10.4.1">Ka'oti-ra molibu' kuna toera, ke ku'uki' -mi, mule' ku'epe to mololita ngkai suruga to mpo'uli' -ka: "Neo' nu'uki' tetu!</s>
      <s id="b.REV.10.4.2">Wunii' napa to ra'uli' kuna to pitu toera we'i."</s>
     </seg>
     <seg type="verse" id="b.REV.10.5">
      <s id="b.REV.10.5.1">Oti toe, mala'eka to kuhilo-e we'i, to mentodu hi tahi' pai' hi role-na, mpo'ongko' pale ka'ana-na hi langi'.</s>
     </seg>
     <seg type="verse" id="b.REV.10.7">
      <s id="b.REV.10.7.1">Mosumpa-i hante hanga' Alata'ala to tuwu' duu' kahae-hae-na, to mpopajadi' langi', dunia', tahi' hante hawe'ea ihi' -na.</s>
      <s id="b.REV.10.7.2">Na'uli' hi rala posumpa-na hewa toi: "Hante kuasa to nawai' -ka Alata'ala ku'uli': Ane mala'eka kapitu-na mpotuwui' sangkakala-na mpai', hinto'u toe-mi Alata'ala mpadupa' patuju-na to mahae-mi tewunii', hewa to na'uli' owi hi nabi-nabi to mpokeni lolita-na.</s>
      <s id="b.REV.10.7.3">Uma-pi raderu' -deru' tempo-na."</s>
     </seg>
     <seg type="verse" id="b.REV.10.8">
      <s id="b.REV.10.8.1">Oti toe, topololita to ku'epe ngkai suruga-e we'i, mpololitai wo'o-ama, na'uli' -ka: "Hilou-moko mpo'ala' sura to tebongka hi pale mala'eka to mentodu hi tahi' pai' hi role-na toei mai!"</s>
     </seg>
     <seg type="verse" id="b.REV.10.9">
      <s id="b.REV.10.9.1">Kahilou-ku mpu'u-mi hi mala'eka toei, ku'uli' -ki: "Wai' -a sura to kedi' tetu mai."</s>
      <s id="b.REV.10.9.2">Na'uli' -ka: "Ala' -mile pai' koni' -mi.</s>
      <s id="b.REV.10.9.3">Ane hi rala ta'i-nui, mopai'.</s>
      <s id="b.REV.10.9.4">Aga hi nganga-nu momi' hewa ue wani."</s>
     </seg>
     <seg type="verse" id="b.REV.10.10">
      <s id="b.REV.10.10.1">Kaku'ala' -na mpu'u-mi sura toe ngkai pale-na pai' kukoni'.</s>
      <s id="b.REV.10.10.2">Hi nganga-ku momi' mpu'u hewa ue wani, aga hi rala ta'i-ku mopai'.</s>
     </seg>
     <seg type="verse" id="b.REV.10.11">
      <s id="b.REV.10.11.1">Oti toe na'uli' -ka: "Kana nupohowa' wo'o-mi mpai' lolita ngkai Alata'ala, mpotompo'wiwi tauna ngkai wori' negara, wori' pomuli pai' wori' nyala basa, pai' mpotompo'wiwi magau' -magau' wo'o."</s>
     </seg>
    </div>
    <div type="chapter" id="b.REV.11">
     <seg type="verse" id="b.REV.11.1">
      <s id="b.REV.11.1.1">Oti toe rawai' -a hameha' lua' to hewa pohuka', pai' Alata'ala mpo'uli' -ka: "Hilou-moko mpohuka' Tomi Pepuea' hante meja' pontunua dupa'.</s>
      <s id="b.REV.11.1.2">Bila' ba hangkuja kawori' -ra to mepue' hi rala-na.</s>
     </seg>
     <seg type="verse" id="b.REV.11.2">
      <s id="b.REV.11.2.1">Aga pelele' moto berewe to hi mali Tomi Pepuea', neo' nuhuka'.</s>
      <s id="b.REV.11.2.2">Apa' berewe toe ria, tungkai' rawai' -raka tauna to uma mpo'incai-a.</s>
      <s id="b.REV.11.2.3">Hira' mpai' mpolisa ngata to moroli' toe rala-na opo' mpulu' romula.</s>
     </seg>
     <seg type="verse" id="b.REV.11.3">
      <s id="b.REV.11.3.1">Nto'u toe mpai', kusuro rodua sabi' -ku hilou mpokeni Lolita-ku.</s>
      <s id="b.REV.11.3.2">Sabi' -ku to rodua toera moheai pohea mo'eta, hewa to rapake' tauna to susa' nono-ra, pai' -ra mpokeni Lolita-ku rala-na hancobu ro'atu ono mpulu' eo."</s>
     </seg>
     <seg type="verse" id="b.REV.11.4">
      <s id="b.REV.11.4.1">Sabi' to rodua toera, rarapai' -ki rongkaju kaju zaitun pai' romeha' witi' lampu to mokore hi nyanyoa Alata'ala, Pue' humalili' dunia'.</s>
     </seg>
     <seg type="verse" id="b.REV.11.5">
      <s id="b.REV.11.5.1">Ria baraka' -ra mpopehupa' apu ngkai rala nganga-ra mpopatehi hema-hema to doko' mpobabehi to dada'a hi hira'.</s>
      <s id="b.REV.11.5.2">Hewa toe oa' -mi kamate bali' -ra to doko' mpobabehi to dada'a hi hira'.</s>
     </seg>
     <seg type="verse" id="b.REV.11.6">
      <s id="b.REV.11.6.1">Ria kuasa-ra mpo'ompo langi' bona neo' dungku uda bula-ra mpokeni Lolita Pue'.</s>
      <s id="b.REV.11.6.2">Mokuasa wo'o-ra hi butu halu' bona ue mobali' jadi' raa'.</s>
      <s id="b.REV.11.6.3">Ria tena kuasa-ra mposerohi dunia' hante wori' nyala pesesa', nto'uma konoa-ra mpobabehi.</s>
     </seg>
     <seg type="verse" id="b.REV.11.7">
      <s id="b.REV.11.7.1">Kahudu-ra mpokeni Lolita Pue', tumai-imi binata to dada'a mpo'ewa-ra, mpodagi pai' mpatehi-ra.</s>
      <s id="b.REV.11.7.2">(Binata to dada'a toei, binata to mehupa' mpai' ngkai wulou'laa to uma tepetudu kanala-na.)</s>
     </seg>
     <seg type="verse" id="b.REV.11.8">
      <s id="b.REV.11.8.1">Ka'oti-ra sabi' to rodua toera rapatehi, kiu-ra rapelele' wae moto-mi mparangojo hi ohea ngata bohe.</s>
      <s id="b.REV.11.8.2">(Ngata to bohe toe, ngata karaparikaa' Pue' -ra.</s>
      <s id="b.REV.11.8.3">Ane mowalatu, ngata toe rarapai' -ki ngata Sodom pai' Mesir owi, apa' dada'a ihi' ngata toera.)</s>
     </seg>
     <seg type="verse" id="b.REV.11.9">
      <s id="b.REV.11.9.1">Tauna ngkai humalili' dunia', ngkai butu negara, butu pomuli pai' butu nyala basa, mpohilo kiu-ra ngojo-ngojo hi ohea rala-na tolu eo hantanga', apa' uma hema to rapiliu mpotana kiu-ra toe.</s>
     </seg>
     <seg type="verse" id="b.REV.11.10">
      <s id="b.REV.11.10.1">Goe' -ramo tauna to dada'a to mo'oha' hi dunia' mpokagoe' kamate-ra sabi' to rodua toera.</s>
      <s id="b.REV.11.10.2">Mosusa' pai' momeparasee-ramo, apa' mate-ramo nabi to rodua toera to ntora mposesa' -ra.</s>
     </seg>
     <seg type="verse" id="b.REV.11.11">
      <s id="b.REV.11.11.1">Timpaliu tolu eo hantanga' toe, rata-mi inoha' to mepotuwu' ngkai Alata'ala.</s>
      <s id="b.REV.11.11.2">Inoha' toe mesua' hi rala sabi' to rodua toera, alaa-na tuwu' nculii' -ramo, memata pai' mokore.</s>
      <s id="b.REV.11.11.3">Wulunga-ramo hawe'ea tauna to mpohilo.</s>
     </seg>
     <seg type="verse" id="b.REV.11.12">
      <s id="b.REV.11.12.1">Oti toe, ra'epe topololita hi suruga to mekio' mpesukui mpokio' to rodua toera, na'uli' -raka: "Ngkahe' -mokoi tumai!"</s>
      <s id="b.REV.11.12.2">Kate'ongko' -ra mpu'u-mi hilou hi suruga naputu' limu', pai' hawe'ea bali' -ra mpohilo pe'ongko' -ra toe.</s>
     </seg>
     <seg type="verse" id="b.REV.11.13">
      <s id="b.REV.11.13.1">Hinto'u toe, hangaa linua bohe-mi.</s>
      <s id="b.REV.11.13.2">Hampobagia hampulu' ngkai ngata toe mokero, pai' pitu ncobu tauna mate ngkai linu toe.</s>
      <s id="b.REV.11.13.3">Wulunga-ramo tauna to ntani' -na, ra'uli': "Uma mowo-e' kabaraka' -na Alata'ala to hi suruga!"</s>
     </seg>
     <seg type="verse" id="b.REV.11.14">
      <s id="b.REV.11.14.1">Jadi', toe-mi we'i pesesa' karonyala-na.</s>
      <s id="b.REV.11.14.2">Timpaliu toe, pesesa' to hanyala-pi neo' rata-mi metuku'.</s>
     </seg>
     <seg type="verse" id="b.REV.11.15">
      <s id="b.REV.11.15.1">Mala'eka kapitu-na mpotuwui' sangkakala-na.</s>
      <s id="b.REV.11.15.2">Kamogora-rami topololita hi suruga.</s>
      <s id="b.REV.11.15.3">Bohe mpu'u moni nganga-ra, ra'uli': Hewa toe lau, hawe'ea kamagaua' hi dunia' majadi' Kamagaua' -na Pue' -ta, pai' Kamagaua' -na Magau' Topetolo' to napelihi-mi.</s>
      <s id="b.REV.11.15.4">Moparenta-i duu' kahae-hae-na."</s>
     </seg>
     <seg type="verse" id="b.REV.11.16">
      <s id="b.REV.11.16.1">Ane totu'a to rompulu' opo' toera to mohura hi pohuraa-ra hi nyanyoa Alata'ala-e, motumpa-ramo mponyompa-i,</s>
     </seg>
     <seg type="verse" id="b.REV.11.17">
      <s id="b.REV.11.17.1">ra'uli': Oo Pue' Alata'ala, Pue' to meliu kuasa-nu ngkai hawe'ea.</s>
      <s id="b.REV.11.17.2">Ria ami' -moko ngkai lomo' -na pai' bate ria-ko wae lau.</s>
      <s id="b.REV.11.17.3">Kai' mpo'uli' tarima kasi hi Pue', apa' nupake' -mi kabaraka' -nu to bohe lia, nutepu'u-mi moparenta.</s>
     </seg>
     <seg type="verse" id="b.REV.11.18">
      <s id="b.REV.11.18.1">Hawe'ea tauna to uma mpotuku' -ko, ngasa' -ramo doko' mpo'ewa-ko, Tapi' rata-mi tempo-na nupopehupa' -raka roe-nu.</s>
      <s id="b.REV.11.18.2">Rata-mi tempo-na nubotuhi kara-kara tauna to mate.</s>
      <s id="b.REV.11.18.3">Rata-mi tempo-na nuwai' parasee hi batua-nu: hi nabi to mpokeni Lolita-nu, hi tauna to mpengkorui-ko, pai' hi hawe'ea tauna to mpobila' -ko, to bohe ba to kedi' tuwu' -ra.</s>
      <s id="b.REV.11.18.4">Rata-mi tempo-na nuhuku' tauna to mpakada'a dunia'."</s>
     </seg>
     <seg type="verse" id="b.REV.11.19">
      <s id="b.REV.11.19.1">Ngkai ree, tebea-mi wobo' Tomi Pepuea' Alata'ala hi suruga, pai' hi rala-na kahiloa Peti' pontimamahia Pojanci Alata'ala to te'uki' hi watu owi.</s>
      <s id="b.REV.11.19.2">Mparangkihi-mi kila', mparapere' kuna, linua, pai' hompo uda wua' to bohe.</s>
     </seg>
    </div>
    <div type="chapter" id="b.REV.12">
     <seg type="verse" id="b.REV.12.1">
      <s id="b.REV.12.1.1">Ngkai ree, kuhilo-kuwo, ria hi langi' hameha' tanda to uma mowo kamekoncehi-na: hadua tobine to moheai hante eo, pai' to mokore hi lolo wula.</s>
      <s id="b.REV.12.1.2">Hi woo' -na ria songko to rababehi ngkai hampulu' romeha' betue'.</s>
     </seg>
     <seg type="verse" id="b.REV.12.2">
      <s id="b.REV.12.2.1">Tobine toei nto'u-na motina'i, pai' rata-mi tempo po'anaa' -na.</s>
      <s id="b.REV.12.2.2">Ntodohaka-imi nakeni kapeda' -na neo' mo'ana'.</s>
     </seg>
     <seg type="verse" id="b.REV.12.3">
      <s id="b.REV.12.3.1">Pai' kahiloa wo'o hi langi' tanda kahanyala-na: hama'a ule to molei, hanga' -na ule naga.</s>
      <s id="b.REV.12.3.2">Ule naga toei, bohe lia.</s>
      <s id="b.REV.12.3.3">Woo' -na pitu, pai' tonu' -na hampulu'.</s>
      <s id="b.REV.12.3.4">Hi butu meha' woo' -na ria songko magau'.</s>
     </seg>
     <seg type="verse" id="b.REV.12.4">
      <s id="b.REV.12.4.1">Ule naga toei mpoweo iku-na, nadii' -ki hampobagia tolu ngkai betue' hi langi' pai' napetadi hi dunia'.</s>
      <s id="b.REV.12.4.2">Mokore-imi hi nyanyoa tobine to neo' mo'ana' toei we'i, doko' mpo'ome' ana' -na ane putu-ipi.</s>
     </seg>
     <seg type="verse" id="b.REV.12.5">
      <s id="b.REV.12.5.1">Mo'ana' mpu'u-imi tobine toei, mpo'ote hadua Ana' tomane.</s>
      <s id="b.REV.12.5.2">Ana' toei, Hi'a-mi to mpoparentai humalili' dunia' mpai' hante karoho-roho-na hewa karoho-na lua' ahe'.</s>
      <s id="b.REV.12.5.3">Ke neo' na'ome' ule naga-imi Ana' toei, kate'ore' -nami rakeni hilou hi Alata'ala, bona moparenta hangkaa-ngkania hante Alata'ala hi suruga.</s>
     </seg>
     <seg type="verse" id="b.REV.12.6">
      <s id="b.REV.12.6.1">Oti toe, tobine toei metibo' hilou hi tana' to wao', pai' -i mo'oha' hi po'ohaa' to naporodo ami' -miki Alata'ala.</s>
      <s id="b.REV.12.6.2">Hi po'ohaa' tohe'e-i rapewili' rala-na hancobu ro'atu ono mpulu' eo kahae-na.</s>
     </seg>
     <seg type="verse" id="b.REV.12.7">
      <s id="b.REV.12.7.1">Ngkai ree kuhilo, ria to manga'e hi suruga.</s>
      <s id="b.REV.12.7.2">Tadulako mala'eka to rahanga' Mikhael hante mala'eka-mala'eka doo-na mpo'ewa ule naga toei.</s>
      <s id="b.REV.12.7.3">Pai' ule naga toe wo'o-i-hawo rangawa' mala'eka-mala'eka to dohe-na mpo'ewa Mikhael.</s>
     </seg>
     <seg type="verse" id="b.REV.12.8">
      <s id="b.REV.12.8.1">Aga ule naga toei hante tantara-na, uma-ra hompe.</s>
      <s id="b.REV.12.8.2">Hi'a hante mala'eka-mala'eka doo-na uma-pi rapiliu mo'oha' hi suruga.</s>
     </seg>
     <seg type="verse" id="b.REV.12.9">
      <s id="b.REV.12.9.1">Jadi', ule naga to bohe toei, ratadi-imi ngkai suruga.</s>
      <s id="b.REV.12.9.2">Hanga' -na, Ule Ncae, to rahanga' wo'o Magau' Anudaa' pai' Seta, to mpobagiu tauna to mo'oha' hi humalili' dunia'.</s>
      <s id="b.REV.12.9.3">Rapetadi-imi ngkai suruga hilou hi dunia' hante mala'eka-mala'eka doo-na.</s>
     </seg>
     <seg type="verse" id="b.REV.12.10">
      <s id="b.REV.12.10.1">Oti toe ku'epe, ria to mololita hi suruga hante libu' to bohe, na'uli': Rata-mi tempo-na Pue' -ta Pue' Alata'ala mpowai' kalompea' hi topetuku' -na.</s>
      <s id="b.REV.12.10.2">Napopohiloi baraka' -na, natepu'u-mi moparenta jadi' Magau'.</s>
      <s id="b.REV.12.10.3">Rata-mi tempo-na Magau' Topetolo' to napelihi-mi mpopohiloi kuasa-na.</s>
      <s id="b.REV.12.10.4">Apa' rapopalai-mi Magau' Anudaa', topepakilu tetui to ntora mpakilu ompi' -ompi' hampepangalaa' -ta hi Pue' -ta Pue' Alata'ala.</s>
     </seg>
     <seg type="verse" id="b.REV.12.11">
      <s id="b.REV.12.11.1">Ompi' -ta toera, medagi-ramo mpodagi Magau' Anudaa'.</s>
      <s id="b.REV.12.11.2">Radagi-i hante kuasa raa' Ana' Bima to mate mpotolo' jeko' -ra.</s>
      <s id="b.REV.12.11.3">Radagi-i apa' rapangaku' oa' ka'Ana' Bima-na toe-mi Pue' -ra.</s>
      <s id="b.REV.12.11.4">Nau' -ra rabalinai' ba paia-na rapatehi mpu'u-ra, uma-ra ngkala'ura ngkai pangakua' -ra toe.</s>
     </seg>
     <seg type="verse" id="b.REV.12.12">
      <s id="b.REV.12.12.1">Toe-mi pai' goe' -mokoi, koi' to mo'oha' hi suruga.</s>
      <s id="b.REV.12.12.2">Aga mpe'ahii' -koi, koi' to mo'oha' hi dunia' ba hi tahi'.</s>
      <s id="b.REV.12.12.3">Apa' Magau' Anudaa' mana'u tilou hi koi'.</s>
      <s id="b.REV.12.12.4">Uma-pi mowo roe-na, apa' na'inca hampai' -damo loga-na."</s>
     </seg>
     <seg type="verse" id="b.REV.12.13">
      <s id="b.REV.12.13.1">Na'inca ule naga toei karatadi-na mpu'u-mi lou hi dunia'.</s>
      <s id="b.REV.12.13.2">Toe pai' natepu'u-mi mpodapa' tobine to mpo'ote Ana' tomane toe we'i.</s>
     </seg>
     <seg type="verse" id="b.REV.12.14">
      <s id="b.REV.12.14.1">Aga tobine toei rawai' romeha' pani' to bohe, hewa pani' danci pada.</s>
      <s id="b.REV.12.14.2">Hante pani' toe, ngkalimoko-imi hilou hi papada to wao' hi po'ohaa' to raporodo ami' -miki, bona neo' -i napopaa-pai ule naga toei.</s>
      <s id="b.REV.12.14.3">Hi ria-i rapewili' rala-na tolu mpae hantanga'.</s>
     </seg>
     <seg type="verse" id="b.REV.12.15">
      <s id="b.REV.12.15.1">Ngkai ree, ule naga toei mpopepuji' ue to wori' ngkai rala nganga-na tono' hi tobine toei, bona ngalai' ma'anu' -i.</s>
     </seg>
     <seg type="verse" id="b.REV.12.16">
      <s id="b.REV.12.16.1">Aga dunia' mpotulungi tobine toei: hangaa mobea-mi nganga dunia' mpo'ome' ue to napepuji' ule naga toe.</s>
     </seg>
     <seg type="verse" id="b.REV.12.17">
      <s id="b.REV.12.17.1">Uma-pi mowo roe-na ule naga mpokaroe tobine toei.</s>
      <s id="b.REV.12.17.2">Toe pai' hilou-imi mpanga'ei muli-muli tobine toei, hira' -mi tauna to mpotuku' hawa' Alata'ala pai' mpangaku' Kayesus-na Pue' -ra.</s>
     </seg>
    </div>
    <div type="chapter" id="b.REV.13">
     <seg type="verse" id="b.REV.13.1">
      <s id="b.REV.13.1.1">(G12-18) Ule naga toei mokore hi wiwi' tahi'.</s>
     </seg>
     <seg type="verse" id="b.REV.13.2">
      <s id="b.REV.13.2.1">Binata to kuhilo toei, lence-na hewa lence binata to rahanga' macan tutul, aga witi' -na hewa witi' beruang pai' nguju-na hewa nguju singa.</s>
      <s id="b.REV.13.2.2">Ule naga mpowai' binata to dada'a toei karohoa-na moto, hante poparenta-na, pai' kuasa-na to bohe lia.</s>
     </seg>
     <seg type="verse" id="b.REV.13.3">
      <s id="b.REV.13.3.1">Hameha' ngkai woo' -na to pitu toe, hiloa-na hewa to weho gaga to natao napomate-ki, aga mo'uri' moto-mi.</s>
      <s id="b.REV.13.3.2">Tauna hi humalili' dunia', uma mowo kakonce-ra mpohilo kamo'uri' -na binata to dada'a toei, toe pai' mo'iko-ra-damo mpotuku' -i.</s>
     </seg>
     <seg type="verse" id="b.REV.13.4">
      <s id="b.REV.13.4.1">Mepue' -ramo hi ule naga, apa' hi'a-mi to mpewai' kuasa-na hi binata to dada'a toei.</s>
      <s id="b.REV.13.4.2">Pai' mepue' wo'o-ra hi binata toei, ra'uli': "Uma mowo binata toei mai!</s>
      <s id="b.REV.13.4.3">Hema to mpohibalia-ki kuasa-na!</s>
      <s id="b.REV.13.4.4">Hema to hompe mpo'ewa-i!"</s>
     </seg>
     <seg type="verse" id="b.REV.13.5">
      <s id="b.REV.13.5.1">Alata'ala mpelele' binata to dada'a toei mpohowa' lolita-lolita to mpopeliu, to natao hi Alata'ala-wadi.</s>
      <s id="b.REV.13.5.2">Rapelele' wo'o-i moparenta pai' mpobabehi konoa-na rala-na opo' mpulu' romula kahae-na.</s>
     </seg>
     <seg type="verse" id="b.REV.13.6">
      <s id="b.REV.13.6.1">Natepu'u-mi mpopeliu woto-na, napopohibalia-ki Alata'ala, pai' hante lolita-na toe mporuge' Alata'ala-imi hante po'ohaa' Alata'ala hi suruga pai' hawe'ea to mo'oha' hi suruga.</s>
     </seg>
     <seg type="verse" id="b.REV.13.7">
      <s id="b.REV.13.7.1">Rapiliu wo'o-i mpopanga'ei topetuku' Alata'ala pai' mpodagi-ra.</s>
      <s id="b.REV.13.7.2">Pai' rapiliu-i mpokuasai tauna hi humalili' dunia', ngkai butu negara, butu pomuli pai' butu nyala basa.</s>
     </seg>
     <seg type="verse" id="b.REV.13.8">
      <s id="b.REV.13.8.1">Hawe'ea tauna to mo'oha' hi dunia' mpopue' -i.</s>
      <s id="b.REV.13.8.2">Sampale to uma mpopue' -i, tauna to te'uki' ami' -mi hanga' -ra hi rala Buku Katuwua' kako'ia-na dunia' rapajadi'.</s>
      <s id="b.REV.13.8.3">Buku Katuwua' toe, buku-na Ana' Bima to tesumale' toei, hi rala buku toe te'uki' hanga' tauna to mporata katuwua' to lompe' duu' kahae-hae-na.</s>
     </seg>
     <seg type="verse" id="b.REV.13.9">
      <s id="b.REV.13.9.1">Jadi', hema to tilingaa, pe'epei mpu'u-e' lolita toi:</s>
     </seg>
     <seg type="verse" id="b.REV.13.10">
      <s id="b.REV.13.10.1">Tauna to kana ratawani, bate ratawani-ra mpai'.</s>
      <s id="b.REV.13.10.2">Tauna to kana rapatehi hante piho', bate rapatehi hante piho'.</s>
     </seg>
     <seg type="verse" id="b.REV.13.11">
      <s id="b.REV.13.11.1">Oti toe, kuhilo wo'o hama'a binata ntani' -na mehupa' ngkai role-na.</s>
      <s id="b.REV.13.11.2">Ria tonu' -na romeha', to hewa tonu' ana' bima.</s>
      <s id="b.REV.13.11.3">Hiaa' libu' -na hewa libu' ule naga.</s>
     </seg>
     <seg type="verse" id="b.REV.13.12">
      <s id="b.REV.13.12.1">Binata karoma'a-na toei, nabi to napowoto binata to lomo' -nae we'i.</s>
      <s id="b.REV.13.12.2">Jadi', hawe'ea kuasa-na binata to lomo' -na, napopomako' binata karoma'a-na toei.</s>
      <s id="b.REV.13.12.3">Hawe'ea tauna to mo'oha' hi dunia' napewuku mpopue' binata to lomo' -na toe, to gaga weho-na aga mo'uri' -mi.</s>
     </seg>
     <seg type="verse" id="b.REV.13.13">
      <s id="b.REV.13.13.1">Binata karoma'a-na toei mpobabehi tanda to mekoncehi lia.</s>
      <s id="b.REV.13.13.2">Hi mata ntodea mpopana'u-i apu ngkai langi' dungku hi dunia'.</s>
     </seg>
     <seg type="verse" id="b.REV.13.14">
      <s id="b.REV.13.14.1">Tanda mekoncehi toe nababehi hante kuasa ngkai binata to lomo' -na.</s>
      <s id="b.REV.13.14.2">Hante tanda mekoncehi toe nabagiu-ramo tauna to mo'oha' hi dunia' pai' nahubui-ra mpowangu hameha' pinotau, pebila' -ra hi binata to lomo' -na.</s>
      <s id="b.REV.13.14.3">Binata to lomo' -na toe, binata to ratime hante piho' aga tuwu' oa' -i.</s>
     </seg>
     <seg type="verse" id="b.REV.13.15">
      <s id="b.REV.13.15.1">Binata karoma'a-na toei rawai' kuasa mpowai' inoha' hi pinotau to molence binata to lomo' -na, alaa-na pinotau toe howa' mololita.</s>
      <s id="b.REV.13.15.2">Napehubui bona hema-hema to uma mpopue' pinotau toe bate kana rapatehi.</s>
     </seg>
     <seg type="verse" id="b.REV.13.16">
      <s id="b.REV.13.16.1">Pai' napehubui bona hawe'ea tauna kana mpotarima tanda binata to lomo' -na toe.</s>
      <s id="b.REV.13.16.2">Tanda toe kana ratu'u hi pale ka'ana-ra ba hi wingke-ra.</s>
      <s id="b.REV.13.16.3">Jadi', hawe'ea tauna-- to bohe ba to kedi' tuwu' -ra, topo'ua' ba tokabu, to tuwu' batua ba to tuwu' maradika-- napewuku omea-ra mpotarima tanda binata toe.</s>
     </seg>
     <seg type="verse" id="b.REV.13.17">
      <s id="b.REV.13.17.1">Uma-ra ma'ala me'oli ba mobabalu' ane uma ria tanda toe hi pale-ra ba hi wingke-ra.</s>
      <s id="b.REV.13.17.2">Tanda binata toe, hanga' -na moto binata to lomo' -na ba angka to mpowalatu hanga' -na.</s>
     </seg>
     <seg type="verse" id="b.REV.13.18">
      <s id="b.REV.13.18.1">Kana taperapi' kanotoa nono ngkai Alata'ala bona tapaha walatu toi.</s>
      <s id="b.REV.13.18.2">Hema to ria pe'inca-ra, ma'ala-ra mpobila' pai' mpopaha batua-na angka binata toe.</s>
      <s id="b.REV.13.18.3">Apa' angka toe, angka to mpowalatu hadua tauna.</s>
      <s id="b.REV.13.18.4">Angka toe: ono atu ono mpulu' ono (G666).</s>
     </seg>
    </div>
    <div type="chapter" id="b.REV.14">
     <seg type="verse" id="b.REV.14.1">
      <s id="b.REV.14.1.1">Oti toe, pehilo wo'o-ama mpohilo Ana' Bima toei mokore hi lolo Bulu' Sion.</s>
      <s id="b.REV.14.1.2">Dohe-na ria topetuku' -na to ha'atu opo' mpulu' opo' ncobu, hi wingke-ra te'uki' hanga' Ana' Bima pai' hanga' Tuama-na.</s>
     </seg>
     <seg type="verse" id="b.REV.14.2">
      <s id="b.REV.14.2.1">Pai' ku'epe moni to bohe ngkai suruga, hewa kapagugu' ue to bohe pai' hewa kabohe moni kuna.</s>
      <s id="b.REV.14.2.2">Moni to ku'epe toe hewa pomoni kasapi to rakado' tauna.</s>
     </seg>
     <seg type="verse" id="b.REV.14.3">
      <s id="b.REV.14.3.1">Morona' -ramo mpoporona' hanyala rona' to bo'u hi nyanyoa Pohuraa Alata'ala pai' hi nyanyoa anu tuwu' to opo' pai' totu'a-totu'a to ntololikia Pohuraa toe.</s>
      <s id="b.REV.14.3.2">Rona' -ra toe, uma ria tau ntani' -na to ma'ala mpenau', muntu' to ha'atu opo' mpulu' opo' ncobu toera-wadi.</s>
      <s id="b.REV.14.3.3">Hira' -mi to natolo' Ana' Bima ngkai olo' manusia' hi dunia'.</s>
     </seg>
     <seg type="verse" id="b.REV.14.4">
      <s id="b.REV.14.4.1">Hira' toe, moroli' katuwu' -ra.</s>
      <s id="b.REV.14.4.2">Hewa tomane to uma hangkania mobualo', wae wo'o uma-ra hangkania mepue' hi napa-napa to ntani' -na, mepue' -ra hi Ana' Bima toei-wadi.</s>
      <s id="b.REV.14.4.3">Hiapa kahiloua-na Ana' Bima toei, retu wo'o-ra-rawo mpotuku' -i.</s>
      <s id="b.REV.14.4.4">Hira' toe-mi to ratolo' ngkai olo' hawe'ea manusia' hi dunia'.</s>
      <s id="b.REV.14.4.5">Hewa tauna mpotonu wua' to lomo' -na ngkai polia' -ra hi Alata'ala, wae wo'o hira' ratonu hewa pepue' to lomo' -na hi Alata'ala pai' hi Ana' Bima.</s>
     </seg>
     <seg type="verse" id="b.REV.14.5">
      <s id="b.REV.14.5.1">Uma-ra ria moboa', uma wo'o ria hangkedia' kasalaa' -ra.</s>
     </seg>
     <seg type="verse" id="b.REV.14.6">
      <s id="b.REV.14.6.1">Pai' kuhilo wo'o hadua mala'eka ntani' -na ngkalimoko hi lolo raoa.</s>
      <s id="b.REV.14.6.2">Mala'eka toei mpokeni Kareba Lompe' to uma ria kabali' -na duu' kahae-hae-na, napalele hi manusia' to mo'oha' hi dunia', hi butu negara, butu pomuli pai' butu nyala basa.</s>
     </seg>
     <seg type="verse" id="b.REV.14.7">
      <s id="b.REV.14.7.1">Napasimuku mekio' mpo'uli': "Mengkoru-mokoi hi Alata'ala, une' -mi kabohe tuwu' -na.</s>
      <s id="b.REV.14.7.2">Apa' rata-mi tempo pehukua' -na.</s>
      <s id="b.REV.14.7.3">Mepue' -mokoi hi Alata'ala to mpajadi' langi', dunia', tahi' pai' hawe'ea ulu ue."</s>
     </seg>
     <seg type="verse" id="b.REV.14.8">
      <s id="b.REV.14.8.1">Ngkai ree, ria mala'eka karodua-na mpotuku' mala'eka to lomo' -na, na'uli': "Mokero!</s>
      <s id="b.REV.14.8.2">Mokero-mi ngata Babel to bohe lia!</s>
      <s id="b.REV.14.8.3">To Babel toera mpobawai manusia' humalili' dunia' mpo'inu ininu to melanguhi.</s>
      <s id="b.REV.14.8.4">Batua-na, to Babel mpobawai tau ntani' -na mpotuku' gau' -ra to uma tumotoa."</s>
     </seg>
     <seg type="verse" id="b.REV.14.9">
      <s id="b.REV.14.9.1">Oti toe, mala'eka katolu-na metuku' wo'o-imi-hawo mpotuku' mala'eka to rodua toera, pai' -i mekio' mpesukui mpo'uli': "Hema-hema to mpopue' binata to dada'a tetui pai' pinotau-na, pai' hema-hema to mpotarima tanda binata toe hi wingke-ra ba hi pale-ra,</s>
     </seg>
     <seg type="verse" id="b.REV.14.10">
      <s id="b.REV.14.10.1">tauna toera mpai' napewuku Alata'ala mpo'inu ininu to mopai' loki, uma ria hangkedia' galo-na.</s>
      <s id="b.REV.14.10.2">Batua-na, nakaroe mperegea-ra, uma ria ka'olu-olu-na.</s>
      <s id="b.REV.14.10.3">Tauna toera rasesa' hi rala apu pai' rea' apu, mala'eka-mala'eka to moroli' hante Ana' Bima to hi suruga mpopanto' karasesa' -ra toe.</s>
     </seg>
     <seg type="verse" id="b.REV.14.11">
      <s id="b.REV.14.11.1">Rangahu ngkai apu to mposesa' -ra toe ulo' duu' kahae-hae-na.</s>
      <s id="b.REV.14.11.2">Hi eo-na hi bengi-na uma ria pento'oa-ra rasesa', apa' mepue' -ra-rana hi binata to dada'a toei hante pinotau-na, pai' ratarima-rana tanda hanga' binata toei."</s>
     </seg>
     <seg type="verse" id="b.REV.14.12">
      <s id="b.REV.14.12.1">Toe-mi pai' topetuku' Alata'ala kana ntaha hi rala kasusaa', tida mpotuku' hawa' Alata'ala, pai' tida mepangala' hi Yesus.</s>
     </seg>
     <seg type="verse" id="b.REV.14.13">
      <s id="b.REV.14.13.1">Oti toe mpo'epe-a libu' ngkai suruga to mpo'uli': "Uki' -mi tohe'i: Ntepu'u ngkai wae lau, marasi' -ra tauna to mate to mepangala' hi Pue'."</s>
      <s id="b.REV.14.13.2">Natompoi' Inoha' Tomoroli': "Bate makono lia tetu-e!</s>
      <s id="b.REV.14.13.3">Apa' mento'o-ramo ngkai powewa-ra, pai' bate mporata-ramo mpai' wua' bago-ra."</s>
     </seg>
     <seg type="verse" id="b.REV.14.14">
      <s id="b.REV.14.14.1">Oti toe, mpohilo wo'o-ama limu' to mengea'.</s>
      <s id="b.REV.14.14.2">Hi lolo limu' toe mohura hadua tauna, lence-na hewa Ana' Manusia'.</s>
      <s id="b.REV.14.14.3">Hi woo' -na ria songko bulawa, pai' hi pale-na hamata are' to baka'.</s>
     </seg>
     <seg type="verse" id="b.REV.14.15">
      <s id="b.REV.14.15.1">Oti toe, ria mala'eka to ntani' -na mehupa' ngkai Tomi Pepuea'.</s>
      <s id="b.REV.14.15.2">Mekio' -i hante libu' to bohe hi tauna to mohura hi lolo limu' toei, na'uli': "Pesoe-mi are' -nu pai' mepae!</s>
      <s id="b.REV.14.15.3">Apa' tempo-nami mepae, taha' -mi ihi' dunia'."</s>
     </seg>
     <seg type="verse" id="b.REV.14.16">
      <s id="b.REV.14.16.1">Ngkai ree tauna to mohura hi lolo limu' toei mpesoe mpu'u-mi are' -na hi dunia' pai' mpepae ihi' dunia'.</s>
     </seg>
     <seg type="verse" id="b.REV.14.17">
      <s id="b.REV.14.17.1">Oti toe kuhilo mala'eka to ntani' -na mehupa' ngkai Tomi Pepuea' to hi suruga.</s>
      <s id="b.REV.14.17.2">Ngkakamu wo'o-i-hawo are' to baka'.</s>
     </seg>
     <seg type="verse" id="b.REV.14.18">
      <s id="b.REV.14.18.1">Pai' tumai wo'o-mi-hawo mala'eka kahadua-na ngkai meja' pontunua pepue', mala'eka to mpodongo apu hi meja' pontunua pepue'.</s>
      <s id="b.REV.14.18.2">Mejeu' -i mpokio' mala'eka to ngkakamu are' to baka' toe, na'uli': "Pesoe-mi are' -nu pai' bintohi wua' anggur to hi dunia', apa' taha' -mi wua' -na."</s>
     </seg>
     <seg type="verse" id="b.REV.14.19">
      <s id="b.REV.14.19.1">Kanapesoe-na mpu'u-mi mala'eka to ngkakamu are' toei, mpobintohi wua' anggur ngkai woto-na, pai' napetene' hi rala pompeaa' anggur to bohe.</s>
      <s id="b.REV.14.19.2">Pompeaa' anggur toe mpobatuai roe Alata'ala to gaga mpokaroe tauna to dada'a.</s>
     </seg>
     <seg type="verse" id="b.REV.14.20">
      <s id="b.REV.14.20.1">Jadi', wua' anggur toe rapea' hi mali ngata, pai' ngkai pompeaa' tohe'e mo'ili-mi tumai raa' hewa po'ili ue halu'.</s>
      <s id="b.REV.14.20.2">Kalaa po'ilia-na, ria nte tolu atu kilomete.</s>
      <s id="b.REV.14.20.3">Pai' kanala-na, neo' romete.</s>
     </seg>
    </div>
    <div type="chapter" id="b.REV.15">
     <seg type="verse" id="b.REV.15.1">
      <s id="b.REV.15.1.1">Oti toe kuhilo wo'o-mi hi langi' ria tanda to bohe pai' to mekoncehi lia: pitu mala'eka hante pitu nyala pesesa' to ka'omea-na.</s>
      <s id="b.REV.15.1.2">Hante pesesa' toi, oti-mi roe Alata'ala mpokaroe manusia' hi dunia'.</s>
     </seg>
     <seg type="verse" id="b.REV.15.2">
      <s id="b.REV.15.2.1">Pai' kuhilo to hewa tahi' kawela' -na, hiloa-na hewa kaca mogalo apu.</s>
      <s id="b.REV.15.2.2">Pai' hi wiwi' tahi' to hewa kaca toe kuhilo wori' tauna mokore.</s>
      <s id="b.REV.15.2.3">Tauna toera, tauna to mpodagi binata to dada'a toei, apa' oja' -ra mponyompa-i, oja' -ra mponyompa pinotau-na ba mpotarima tanda angka to mpotandai hanga' -na.</s>
      <s id="b.REV.15.2.4">Tauna topedagi toera mokore hi wiwi' tahi' to hewa kaca toe, ngkakamu kasapi to nawai' -raka Alata'ala.</s>
     </seg>
     <seg type="verse" id="b.REV.15.3">
      <s id="b.REV.15.3.1">Morona' -ramo, mpoporona' rona' nabi Musa, batua Alata'ala owi, pai' rona' pebila' -ra hi Ana' Bima toei.</s>
      <s id="b.REV.15.3.2">Moni-na hewa toi: Oo Pue' Alata'ala, Pue' to meliu kuasa-nu ngkai hawe'ea!</s>
      <s id="b.REV.15.3.3">Uma mowo kabohe pai' kamekoncehi-na babehia-nu, Makono pai' monoa' mpu'u hawe'ea po'ingku-nu.</s>
      <s id="b.REV.15.3.4">Iko-mi Magau' hawe'ea tauna hi dunia'.</s>
     </seg>
     <seg type="verse" id="b.REV.15.4">
      <s id="b.REV.15.4.1">Hema to uma mpengkorui-ko Pue'!</s>
      <s id="b.REV.15.4.2">Hema to uma mpangaku' kabohe tuwu' -nu!</s>
      <s id="b.REV.15.4.3">Apa' Iko-wadi to moroli' -e.</s>
      <s id="b.REV.15.4.4">Hawe'ea manusia' bate kana tumai mponyompa-ko, Apa' ra'inca kamonoa' pobotuhi-nu hi hawe'ea kara-kara."</s>
     </seg>
     <seg type="verse" id="b.REV.15.5">
      <s id="b.REV.15.5.1">Oti toe kuhilo tebea-mi Tomi Pepuea' to hi suruga, to rahanga' Kemah Po'ohaa' Alata'ala.</s>
     </seg>
     <seg type="verse" id="b.REV.15.6">
      <s id="b.REV.15.6.1">Pai' mehupa' -mi tumai ngkai rala-na pitu mala'eka to mpokeni pesesa' to pitu nyala.</s>
      <s id="b.REV.15.6.2">Pohea-ra bula ngea' pai' meringkila', tehoo' hi hunamu-ra hante koloro bulawa.</s>
     </seg>
     <seg type="verse" id="b.REV.15.7">
      <s id="b.REV.15.7.1">Pehupa' mala'eka toera, hama'a ngkai anu tuwu' to opo' toera mpowai' -ra pitu meha' batili bulawa to ihia' roe Alata'ala, Alata'ala to tuwu' duu' kahae-hae-na.</s>
     </seg>
     <seg type="verse" id="b.REV.15.8">
      <s id="b.REV.15.8.1">Nto'u toe wo'o, Tomi Pepuea' to hi suruga toe muu-mule' bihi' hante rangahu to mehupa' ngkai pehini-na Alata'ala pai' ngkai kabaraka' -na.</s>
      <s id="b.REV.15.8.2">Uma ria haduaa to ma'ala mesua' hi rala-na, kako'ia-na hudu pesesa' to pitu to rakeni mala'eka to pitu toera.</s>
     </seg>
    </div>
    <div type="chapter" id="b.REV.16">
     <seg type="verse" id="b.REV.16.1">
      <s id="b.REV.16.1.1">Ku'epe wo'o-mi, ria to mololita ngkai rala Tomi Pepuea' napesukui mpo'uli' -raka mala'eka to pitu toera: "Hilou-mokoi, bowo-mi ihi' batili roe Alata'ala tetu hi wongko dunia'!"</s>
     </seg>
     <seg type="verse" id="b.REV.16.2">
      <s id="b.REV.16.2.1">Kahilou-nami mala'eka to lomo' -na mpobowo ihi' batili-na hi dunia'.</s>
      <s id="b.REV.16.2.2">Hangaa memoka' -mi waka' -waka' to mekoroi' pai' to merungkui hi tauna to ria-raka tanda binata to dada'a toe pai' hi tauna to mpopue' pinotau-na.</s>
     </seg>
     <seg type="verse" id="b.REV.16.3">
      <s id="b.REV.16.3.1">Mala'eka karodua-na mpobowo ihi' batili-na hi tahi'.</s>
      <s id="b.REV.16.3.2">Ue tahi' toe jadi' hewa raa' tauna to mate, alaa-na mate omea-mi anu tuwu' to hi rala tahi'.</s>
     </seg>
     <seg type="verse" id="b.REV.16.4">
      <s id="b.REV.16.4.1">Mala'eka katolu-na mpobowo ihi' batili-na hi hawe'ea halu' pai' hi hawe'ea ulu ue, alaa-na hawe'ea ue toe jadi' raa'.</s>
     </seg>
     <seg type="verse" id="b.REV.16.5">
      <s id="b.REV.16.5.1">Oti toe, ku'epe mala'eka to mpokuasai ue mpo'uli': Oo Pue' Alata'ala to moroli', to ria ami' -moko ngkai lomo' -na pai' to bate ria-ko wae lau, Monoa' lia pehuku' -nu tetu-e.</s>
     </seg>
     <seg type="verse" id="b.REV.16.6">
      <s id="b.REV.16.6.1">Apa' tauna to hi dunia' toera lou mpopatehi topetuku' -nu, rabowo-mi raa' nabi-nu to wori'.</s>
      <s id="b.REV.16.6.2">Toe pai' hewa toe lau nubali' -mi ue jadi' raa', nupopo'inui-raka.</s>
      <s id="b.REV.16.6.3">Toto-na lia-mi tetu-e!"</s>
     </seg>
     <seg type="verse" id="b.REV.16.7">
      <s id="b.REV.16.7.1">Ngkai ree, ku'epe lolita ngkai meja' pontunua pepue' to mpo'uli': "O Pue' Alata'ala, bate wae mpu'u!</s>
      <s id="b.REV.16.7.2">Bate makono pai' monoa' pehuku' -nu.</s>
      <s id="b.REV.16.7.3">Meliu kuasa-nu ngkai hawe'ea!"</s>
     </seg>
     <seg type="verse" id="b.REV.16.8">
      <s id="b.REV.16.8.1">Oti toe, mala'eka ka'opo' -na mpobowo ihi' batili-na hi eo, pai' eo toe rawai' kuasa mpomampuhi manusia' hante penene-na.</s>
     </seg>
     <seg type="verse" id="b.REV.16.9">
      <s id="b.REV.16.9.1">Mampu-ramo manusia' ngkai pehimai' -na to ngkerepa' lia, pai' metipo' -ramo mpotipo' Alata'ala, apa' Hi'a-mi to mokuasa hi pesesa' toe.</s>
      <s id="b.REV.16.9.2">Uma oa' -ra medea ngkai jeko' -ra, uma oa' rapangaku' kabohe tuwu' -na Alata'ala.</s>
     </seg>
     <seg type="verse" id="b.REV.16.10">
      <s id="b.REV.16.10.1">Mala'eka kalima-na mpobowo ihi' batili-na hi poparenta-na binata to dada'a toei.</s>
      <s id="b.REV.16.10.2">Humalili' poparenta-na toe hangaa mobengi riki-mi, pai' manusia' ngkoto' jila' -ra ntodohaka.</s>
     </seg>
     <seg type="verse" id="b.REV.16.11">
      <s id="b.REV.16.11.1">Ngkai ree, mpotipo' Alata'ala to hi suruga wo'o-ramo ngkai kapeda' -ra pai' ngkai waka' -ra toe.</s>
      <s id="b.REV.16.11.2">Aga uma oa' -ra medea ngkai kehi-ra to dada'a.</s>
     </seg>
     <seg type="verse" id="b.REV.16.12">
      <s id="b.REV.16.12.1">Oti toe, mala'eka ka'ono-na mpobowo ihi' batili-na hi ue bohe to rahanga' ue Efrat.</s>
      <s id="b.REV.16.12.2">Kasole-nami ue toe, alaa-na ria-mi ohea to ratara magau' -magau' ngkai tono' mata'eo, bona tumai-ra manga'e.</s>
     </seg>
     <seg type="verse" id="b.REV.16.14">
      <s id="b.REV.16.14.1">Pai' kuhilo hadua anudaa' mehupa' ngkai nganga ule naga.</s>
      <s id="b.REV.16.14.2">To hadua wo'o mehupa' ngkai nganga binata to dada'a, pai' to hadua wo'o mehupa' ngkai nganga nabi to boa'.</s>
      <s id="b.REV.16.14.3">Anudaa' to tolu toera, seta to hewa tete' lence-ra, pai' ria kuasa-ra mpobabehi tanda-tanda to mekoncehi.</s>
      <s id="b.REV.16.14.4">Hilou-ramo anudaa' to tolu toera mpokio' magau' ngkai humalili' dunia'.</s>
      <s id="b.REV.16.14.5">Rakio' -ra tumai morumpu pai' manga'e nto'u Eo to Mewulungahi lia, toe-mi tempo-na Alata'ala to mokuasa mpodagi hawe'ea bali' -na hi dunia'.</s>
     </seg>
     <seg type="verse" id="b.REV.16.15">
      <s id="b.REV.16.15.1">Na'uli' Pue' Yesus: "Epe!</s>
      <s id="b.REV.16.15.2">Rata ncorobaa-a mpai', hewa karata topanako.</s>
      <s id="b.REV.16.15.3">Marasi' -ra tauna to mo'inga' -inga' pai' to mpewili' pohea-ra.</s>
      <s id="b.REV.16.15.4">Ane rata-a mpai', uma-ra momako' ngkalawa pai' uma-ra me'ea' hi mata ntodea, apa' rodo-ramo kukaratai."</s>
     </seg>
     <seg type="verse" id="b.REV.16.16">
      <s id="b.REV.16.16.1">Jadi', magau' -magau' hante tantara-ra ngkai humalili' dunia', morumpu mpu'u-ramo hi po'ohaa' to rahanga' hi rala basa Yahudi: Harmagedon.</s>
     </seg>
     <seg type="verse" id="b.REV.16.17">
      <s id="b.REV.16.17.1">Oti toe, mala'eka kapitu-na mpobowo ihi' batili-na hi lolo raoa.</s>
      <s id="b.REV.16.17.2">Pai' ku'epe, ria to molibu' ngkai Pohuraa Alata'ala hi rala Tomi Pepuea' to hi suruga.</s>
      <s id="b.REV.16.17.3">Mekio' mpesukui-i, na'uli': "Hudu-mi!"</s>
     </seg>
     <seg type="verse" id="b.REV.16.18">
      <s id="b.REV.16.18.1">Kamparapere' -nami moni kuna, pai' berese pai' kila' momehalau', pai' linua bohe-mi.</s>
      <s id="b.REV.16.18.2">Ngkai lomo' kajadi' manusia' hi dunia' duu' tempo toi, ko'ia ria linu to hewa toe kabohe-na.</s>
     </seg>
     <seg type="verse" id="b.REV.16.19">
      <s id="b.REV.16.19.1">Ngata bohe to rahanga' Babel mobika' jadi' tolu bagia, pai' ngata-ngata hi humalili' dunia' mokero.</s>
      <s id="b.REV.16.19.2">Pai' Alata'ala mpehawai jeko' pue' ngata Babel to bohe toe.</s>
      <s id="b.REV.16.19.3">Napewuku-ra mpo'inu ininu roe-na: nakaroe mperegea-ra hante uma ria ka'olu-olu-na.</s>
     </seg>
     <seg type="verse" id="b.REV.16.20">
      <s id="b.REV.16.20.1">Nto'u toe, moronto ncorobaa hawe'ea lewuto' hi tahi', pai' uma-pi ria bulu'.</s>
     </seg>
     <seg type="verse" id="b.REV.16.21">
      <s id="b.REV.16.21.1">Uda wua' to hewa watu kabohe-na monawu' ngkai langi' mporuncuhi manusia'.</s>
      <s id="b.REV.16.21.2">Butu meha' -na nte lima mpulu' kilo katomo-na.</s>
      <s id="b.REV.16.21.3">Toe pai' manusia' mpotipo' Alata'ala, apa' uma mowo pesesa' -na uda wua' to mporuncuhi-ra toe.</s>
     </seg>
    </div>
    <div type="chapter" id="b.REV.17">
     <seg type="verse" id="b.REV.17.1">
      <s id="b.REV.17.1.1">Oti toe hadua ngkai mala'eka to pitu to ngkakamu pitu batili toe tumai hi aku', na'uli' -ka: "Mai-ko, kutudo' -koko karahuku' -na tobine to ele' rahi, to mohura hi kaworia' ue.</s>
     </seg>
     <seg type="verse" id="b.REV.17.2">
      <s id="b.REV.17.2.1">Magau' -magau' hi dunia' mogau' sala' hante hi'a, pai' hawe'ea tauna to mo'oha' hi dunia' napoponginu hante ininu-na to melanguhi, batua-na: nabawai-ra mpotuku' gau' -na to uma tumotoa."</s>
     </seg>
     <seg type="verse" id="b.REV.17.3">
      <s id="b.REV.17.3.1">Kanakuasai-kumi Inoha' Tomoroli', pai' mala'eka toei mpakeni-a hilou hi papada to wao'.</s>
      <s id="b.REV.17.3.2">Hi ria kuhilo-kuwo hadua tobine to mpohawi' hama'a binata.</s>
      <s id="b.REV.17.3.3">Binata to nahawi' toe molei jore', hobo' hi woto-na te'uki' lolita peruge' hi Alata'ala; woo' -na pitu pai' tonu' -na hampulu'.</s>
     </seg>
     <seg type="verse" id="b.REV.17.4">
      <s id="b.REV.17.4.1">Ane tobine toei-e, pohea-na paka' to rapenasa: baju-na molei jore' pai' mo'awu mpomara-ntaipa, rarampai hante bulawa pai' mutiara pai' watu to masuli' oli-na.</s>
      <s id="b.REV.17.4.2">Mpokakamu-i hameha' sangkiri' bulawa to ihia' hante ininu to rapetagii apa' dada'a pai' merungkui.</s>
      <s id="b.REV.17.4.3">Ininu toe mpobatuai gau' -na to me'eai' pai' to uma tumotoa toe.</s>
     </seg>
     <seg type="verse" id="b.REV.17.5">
      <s id="b.REV.17.5.1">Hi wingke-na te'uki' hanga' to mpowalatu kehi-na: BABEL TO BOHE: TINA HAWE'EA TO ELE' PAI' PEHUPAA' BUTU NYALA GAU' TO UMA TUMOTOA HI DUNIA'</s>
     </seg>
     <seg type="verse" id="b.REV.17.6">
      <s id="b.REV.17.6.1">Kuhilo tobine toei, malangu-imi mpo'inu raa' topetuku' Pue' Ala.</s>
      <s id="b.REV.17.6.2">Batua-na, ngasa' -imi mpopatehi tauna to mpangaku' Kayesus-na Pue' -ra.</s>
      <s id="b.REV.17.6.3">Uma mowo kakonce-ku mpohilo tobine toei.</s>
     </seg>
     <seg type="verse" id="b.REV.17.7">
      <s id="b.REV.17.7.1">Oti toe, na'uli' -ka mala'eka to mpopakeni-a toei: "Napa pai' konce rahi-ko?</s>
      <s id="b.REV.17.7.2">Ko'ia-tano nupaha batua-na tobine toei pai' binata to nahawi' -e?</s>
      <s id="b.REV.17.7.3">Wae-pi, kupakanoto-koko batua-na.</s>
      <s id="b.REV.17.7.4">Binata toei, woo' -na pitu pai' tonu' -na hampulu'.</s>
     </seg>
     <seg type="verse" id="b.REV.17.8">
      <s id="b.REV.17.8.1">Tuwu' -i owi, tempo toi uma-ipi ria, aga mehupa' nculii' moto-i mpai' ngkai wulou'laa to uma tepetudu kanala-na.</s>
      <s id="b.REV.17.8.2">Pai' oti toe hilou rahuku' -imi duu' kahae-hae-na.</s>
      <s id="b.REV.17.8.3">Tauna to mo'oha' hi dunia' to uma te'uki' hanga' -ra hi rala Buku Katuwua' kako'ia-na dunia' rapajadi', konce-ra mpohilo binata toei.</s>
      <s id="b.REV.17.8.4">Apa' owi tuwu' -i, hiaa' tempo toi uma-ipi ria, aga mehupa' nculii' moto-i mpai'.</s>
     </seg>
     <seg type="verse" id="b.REV.17.9">
      <s id="b.REV.17.9.1">"Toe-mi pai' paraluu tapekiri hante kanoto-noto-na bona tapaha batua walatu-na.</s>
      <s id="b.REV.17.9.2">Woo' binata to pitu toe mpobatuai pitu meha' bulu' pohuraa tobine toe.</s>
      <s id="b.REV.17.9.3">Pai' woo' to pitu toe mpobatuai wo'o pitu magau'.</s>
     </seg>
     <seg type="verse" id="b.REV.17.10">
      <s id="b.REV.17.10.1">Lima ngkai magau' toe, monawu' -ramo.</s>
      <s id="b.REV.17.10.2">Hadua bula-na moparenta-pidi.</s>
      <s id="b.REV.17.10.3">Pai' to hadua ko'ia-i ntepu'u moparenta.</s>
      <s id="b.REV.17.10.4">Ane rata-ipi, kana moparenta-i hampai'.</s>
     </seg>
     <seg type="verse" id="b.REV.17.11">
      <s id="b.REV.17.11.1">Binata to tuwu' owi pai' uma-ipi ria tempo toi, hi'a-mi magau' kawalu-na.</s>
      <s id="b.REV.17.11.2">Aga magau' kawalu-na toe, hadua ngkai magau' to pitu we'i.</s>
      <s id="b.REV.17.11.3">Pai' ka'omea-na magau' toei bate rahuku' duu' kahae-hae-na.</s>
     </seg>
     <seg type="verse" id="b.REV.17.12">
      <s id="b.REV.17.12.1">Tonu' to hampulu' to nuhilo toe we'i mpobatuai hampulu' magau' to ko'ia ntepu'u moparenta.</s>
      <s id="b.REV.17.12.2">Magau' to hampulu' toera rapiliu moparenta hangkaa-ngkania hante binata toei.</s>
      <s id="b.REV.17.12.3">Aga poparenta-ra toe hajaa-wadi kahae-na.</s>
     </seg>
     <seg type="verse" id="b.REV.17.13">
      <s id="b.REV.17.13.1">Magau' to hampulu' toera, hanono lau-ramo mpotulungi binata to dada'a toei.</s>
      <s id="b.REV.17.13.2">Mengkoru-ra hi binata toei, pai' hawe'ea karohoa-ra pai' kuasa poparenta-ra rapake' mpobabehi konoa binata to dada'a toei.</s>
     </seg>
     <seg type="verse" id="b.REV.17.14">
      <s id="b.REV.17.14.1">Manga'e-ra mpanga'ei Ana' Bima toei.</s>
      <s id="b.REV.17.14.2">Aga Ana' Bima toei mpodagi-ra, apa' Hi'a-mi Pue' ngkai hawe'ea pue' pai' Magau' ngkai hawe'ea magau'.</s>
      <s id="b.REV.17.14.3">Pai' dohe Ana' Bima toei, ria wo'o-ra-rawo topetuku' -na to nakio' pai' to napelihi-mi, to tida mpotuku' -i."</s>
     </seg>
     <seg type="verse" id="b.REV.17.15">
      <s id="b.REV.17.15.1">Na'uli' wo'o mala'eka toei mpo'uli' -ka: "Ue to nuhilo toe we'i, to napohurai tobine toei, mpobatuai tauna ngkai humalili' dunia', ntodea ngkai wori' negara pai' wori' nyala basa.</s>
     </seg>
     <seg type="verse" id="b.REV.17.16">
      <s id="b.REV.17.16.1">Rata mpai' tempo-na binata toei hante magau' to hampulu' to dohe-na mpokahuku' tobine to ele' toei.</s>
      <s id="b.REV.17.16.2">Rarampaki-i, ralawahi, ihi-na hantongo' rakoni', pai' toro-na rasuwe.</s>
     </seg>
     <seg type="verse" id="b.REV.17.17">
      <s id="b.REV.17.17.1">Hiaa' napa to rababehi toe bate patuju-na Alata'ala ami'.</s>
      <s id="b.REV.17.17.2">Apa' Alata'ala mpolengo nono magau' toera bona hira' mpopomako' patuju-na.</s>
      <s id="b.REV.17.17.3">Toe pai' magau' toera, hanono lau-ra mpotonu kuasa poparenta-ra hi binata toei, duu' -na madupa' mpu'u-mi napa to nalowa Alata'ala.</s>
     </seg>
     <seg type="verse" id="b.REV.17.18">
      <s id="b.REV.17.18.1">Jadi', tobine to ele' to nuhilo toei, mpobatuai ngata to bohe to mpoparentai magau' -magau' hi dunia'."</s>
     </seg>
    </div>
    <div type="chapter" id="b.REV.18">
     <seg type="verse" id="b.REV.18.1">
      <s id="b.REV.18.1.1">Kahudu-na lolita mala'eka toei, kuhilo wo'o-mi mala'eka kahadua-na mana'u ngkai suruga.</s>
      <s id="b.REV.18.1.2">Bohe lia baraka' -na, ngkai pehini-na humalili' dunia' mobaja.</s>
     </seg>
     <seg type="verse" id="b.REV.18.2">
      <s id="b.REV.18.2.1">Mekio' mpesukui-i, na'uli': Mokero!</s>
      <s id="b.REV.18.2.2">Mokero-mi Babel, ngata to bohe toe!</s>
      <s id="b.REV.18.2.3">Ngkai wae lau rapo'ohai' seta-imi, rapo'ohai' wori' nyala anudaa', rapo'ohai' butu nyala danci to rapokarungku pai' to rapokahuku'.</s>
     </seg>
     <seg type="verse" id="b.REV.18.3">
      <s id="b.REV.18.3.1">Mokero ngata Babel, apa' to Babel mpobawai manusia' humalili' dunia' mpo'inu ininu-ra to melanguhi.</s>
      <s id="b.REV.18.3.2">Batua-na ininu toe, gau' -ra to Babel to uma tumotoa.</s>
      <s id="b.REV.18.3.3">Hawe'ea magau' hi dunia' mpotuku' gau' -ra to uma tumotoa toe.</s>
      <s id="b.REV.18.3.4">Pai' padaga-padaga hi dunia' jadi' mo'ua' mpobalu' rewa-rewa to masuli' to rapokahina to Babel toe."</s>
     </seg>
     <seg type="verse" id="b.REV.18.4">
      <s id="b.REV.18.4.1">Ngkai ree, ku'epe wo'o-mi libu' ngkai suruga to mpo'uli': Ee, topetuku' -ku!</s>
      <s id="b.REV.18.4.2">Palai-mokoi ngkai ngata tetu.</s>
      <s id="b.REV.18.4.3">Neo' nituku' jeko' pue' ngata toera, bona neo' -koi mpai' nalelei pesesa' to mporumpa' -ra.</s>
     </seg>
     <seg type="verse" id="b.REV.18.5">
      <s id="b.REV.18.5.1">Apa' wori' lia jeko' -ra, moloju' rata hi langi'.</s>
      <s id="b.REV.18.5.2">Pai' hewa toe lau Alata'ala mpotuntu' hawe'ea jeko' -ra toe.</s>
     </seg>
     <seg type="verse" id="b.REV.18.6">
      <s id="b.REV.18.6.1">Toe pai' ku'uli', babehi wo'o-hawo hi ngata toe hewa to nababehi hi tau ntani' -na.</s>
      <s id="b.REV.18.6.2">Pehawai rongkani lau-i ngkai hawe'ea gau' -na to dada'a.</s>
      <s id="b.REV.18.6.3">Porodo-ki ngata toe pesesa' to rongkani kamoso' -na ngkai pesesa' to nasesa' -raka tau ntani' -na.</s>
     </seg>
     <seg type="verse" id="b.REV.18.7">
      <s id="b.REV.18.7.1">To Babel toe hewa hadua tobine to mpakancola woto-na pai' mpobabehi napa konoa-na.</s>
      <s id="b.REV.18.7.2">Toe pai' kuperapi' bona nisesa' pai' nipakasusa' -ramo hewa toe lau.</s>
      <s id="b.REV.18.7.3">Molangko lia nono-ra, ra'uli': `Aku' toi magau' bine.</s>
      <s id="b.REV.18.7.4">Bela-a tobalu, uma-a mpai' mporata kasusaa'.'</s>
     </seg>
     <seg type="verse" id="b.REV.18.8">
      <s id="b.REV.18.8.1">Jadi', apa' oo rahi pekiri-ra, wae-pi rala-na ha'eo-wadi ngata Babel toei narumpa' pesesa' toi: haki', kasusaa' pai' oro'.</s>
      <s id="b.REV.18.8.2">Pai' mampu ngata toei nakoni' apu.</s>
      <s id="b.REV.18.8.3">Apa' to mpohuku' ngata toe, Alata'ala to mobaraka'."</s>
     </seg>
     <seg type="verse" id="b.REV.18.9">
      <s id="b.REV.18.9.1">Magau' -magau' hi dunia' mpotuku' gau' to Babel to uma tumotoa, pai' -ra mpobabehi konoa woto-ra hewa to Babel.</s>
      <s id="b.REV.18.9.2">Jadi', karahilo-na rangahu to ulo' ngkai apu to mpomampuhi ngata Babel toe, motantangi' -ramo mpokageoi' kamokero-na.</s>
     </seg>
     <seg type="verse" id="b.REV.18.10">
      <s id="b.REV.18.10.1">Menaa ngkawao-ra-wadi apa' me'eka' -ra nalelei pesesa' to mporumpa' ngata toe.</s>
      <s id="b.REV.18.10.2">Ra'uli': Mpe'ahii'!</s>
      <s id="b.REV.18.10.3">Mpe'ahii' ngata to bohe toe mai, ngata Babel to moroho!</s>
      <s id="b.REV.18.10.4">Rala-na hajaa-wadi rata-mi huku' -na."</s>
     </seg>
     <seg type="verse" id="b.REV.18.11">
      <s id="b.REV.18.11.1">Ane padaga-padaga hi dunia' -hana, susa' nono-ra pai' geo' mpokageoi' kamokero-na Babel, apa' uma-pi hema to mpo'oli babalua' -ra.</s>
     </seg>
     <seg type="verse" id="b.REV.18.12">
      <s id="b.REV.18.12.1">Babalua' -ra toe, wori' nyala.</s>
      <s id="b.REV.18.12.2">Ria bulawa, salaka', mata hinci pai' mutiara.</s>
      <s id="b.REV.18.12.3">Ria pohea to moluha' to rababehi ngkai bana to masuli' oli-na, bana to molei jore' pai' to mo'awu hewa mara-ntaipa.</s>
      <s id="b.REV.18.12.4">Ria rewa to rababehi ngkai kaju to mohonga, rewa to rababehi ngkai gading, pai' rewa ntani' -na to rababehi ngkai kaju to masuli' oli-na, ba ngkai ngkala, ahe' ba watu pualam.</s>
     </seg>
     <seg type="verse" id="b.REV.18.13">
      <s id="b.REV.18.13.1">Ria kaju kinino' pai' rampa-rampa ntani' -na.</s>
      <s id="b.REV.18.13.2">Ria anu to mohonga, rahanga' dupa', mur pai' kemenyan.</s>
      <s id="b.REV.18.13.3">Ria anggur, lana, lunu roti pai' pae.</s>
      <s id="b.REV.18.13.4">Ria japi, bima, jara', kereta pai' tauna to rapobatua.</s>
      <s id="b.REV.18.13.5">Hawe'ea rewa toe we'i babalua' -ra, ntahawe' manusia' wo'o rapobalu'.</s>
      <s id="b.REV.18.13.6">Tapi' kamokero-na ngata Babel, uma-pi hema to me'oli.</s>
     </seg>
     <seg type="verse" id="b.REV.18.14">
      <s id="b.REV.18.14.1">Toe pai' geo' -ramo padaga toera, mpokageoi' pue' ngata Babel, ra'uli': "Hawe'ea rewa to nipokahina uma-pi ria.</s>
      <s id="b.REV.18.14.2">Hawe'ea anu mohonga to nipokono, hawe'ea rewa to nipake' mpakancola woto-ni, moronto omea-mi, uma-pi ria."</s>
     </seg>
     <seg type="verse" id="b.REV.18.15">
      <s id="b.REV.18.15.1">Padaga-padaga toera jadi' mo'ua' mpobalu' hawe'ea rewa toe hi to Babel.</s>
      <s id="b.REV.18.15.2">Tapi' nto'u toe mpai', menaa ngkawao-ra-damo, apa' me'eka' -ra nalelei pesesa' to mporumpa' ngata toe.</s>
      <s id="b.REV.18.15.3">Geo' -ramo pai' susa' nono-ra,</s>
     </seg>
     <seg type="verse" id="b.REV.18.16">
      <s id="b.REV.18.16.1">ra'uli': Mpe'ahii'!</s>
      <s id="b.REV.18.16.2">Mpe'ahii' ngata to bohe toe mai!</s>
      <s id="b.REV.18.16.3">Biasa-ra to Babel mpohea pohea to moluha', to bula, to molei jore' pai' to mo'awu hewa mara-ntaipa.</s>
      <s id="b.REV.18.16.4">Biasa-na mowarui' -ra hante bulawa, mata hinci pai' mutiara.</s>
     </seg>
     <seg type="verse" id="b.REV.18.17">
      <s id="b.REV.18.17.1">Hiaa' muu-mule' rala-na hajaa-wadi, moronto hangkani-mi ka'uaa' -ra to bohe toe!"</s>
      <s id="b.REV.18.17.2">Hawe'ea tauna to mpopali' katuwua' -ra hi tahi', lompe' to mpokeni kapal, lompe' topobago hi kapal pai' hawe'ea tauna to mpohawi' kapal toe, mokore ngkawao-ra-wadi</s>
     </seg>
     <seg type="verse" id="b.REV.18.18">
      <s id="b.REV.18.18.1">mpohilo rangahu to ulo' ngkai apu to mpomampuhi ngata toe.</s>
      <s id="b.REV.18.18.2">Me'au-ra, ra'uli': "Uma mowo ngata to bohe toe mai!</s>
      <s id="b.REV.18.18.3">Uma ria ncibali-na!"</s>
     </seg>
     <seg type="verse" id="b.REV.18.19">
      <s id="b.REV.18.19.1">Rapehawu' awu hi woo' -ra tanda kasusa' nono-ra.</s>
      <s id="b.REV.18.19.2">Geo' pai' me'au-ra, ra'uli': Mpe'ahii'!</s>
      <s id="b.REV.18.19.3">Mpe'ahii' ngata to bohe toe mai!</s>
      <s id="b.REV.18.19.4">Ngkai ka'uaa' to Babel pai' alaa-na hawe'ea-ta topobago hi kapal jadi' mo'ua'.</s>
      <s id="b.REV.18.19.5">Hiaa' hilo, rala-na hajaa-wadi ropu' -imi!"</s>
     </seg>
     <seg type="verse" id="b.REV.18.20">
      <s id="b.REV.18.20.1">Goe' -mokoi ihi' suruga, mpokagoe' kamokero-na!</s>
      <s id="b.REV.18.20.2">Goe' -mokoi topetuku' Alata'ala, suro-suro-na pai' nabi-na!</s>
      <s id="b.REV.18.20.3">Apa' Alata'ala mpohuku' to Babel, mpehawa-kokoi kehi-ra to dada'a hi koi'.</s>
     </seg>
     <seg type="verse" id="b.REV.18.21">
      <s id="b.REV.18.21.1">Oti toe, hadua mala'eka to parimuku mpo'ongko' hameha' watu to kama, meliu kabohe-na ngkai noncu, napepana' hi rala tahi', na'uli': Hewa watu toi rapetadi hi rala tahi' pai' uma-pi raruai' nculii', wae wo'o ngata Babel to bohe rakero hangkani, uma-pi mpai' rawangu nculii'.</s>
     </seg>
     <seg type="verse" id="b.REV.18.22">
      <s id="b.REV.18.22.1">Moronto hangkani hawe'ea ka'uaa' -na pai' kancolaa-na.</s>
      <s id="b.REV.18.22.2">To mpokado' kasapi, toporona', topolalowe ba tompotuwui' sangkakala uma-pi mpai' raruai' hi ngata toe.</s>
      <s id="b.REV.18.22.3">To pante mpowangu tomi ba topotampa uma-pi ria.</s>
      <s id="b.REV.18.22.4">Uma-pi ria moni topomanyu.</s>
     </seg>
     <seg type="verse" id="b.REV.18.23">
      <s id="b.REV.18.23.1">Uma-pi ria to mpobaa lampu.</s>
      <s id="b.REV.18.23.2">Uma-pi ria karamea hi posusaa' poncamokoa.</s>
      <s id="b.REV.18.23.3">Padaga-padaga hi ngata Babel toe, bohe hanga' -ra hi dunia'.</s>
      <s id="b.REV.18.23.4">Hante pedoti-ra, to Babel toera mpobagiu hawe'ea tauna hi dunia'.</s>
     </seg>
     <seg type="verse" id="b.REV.18.24">
      <s id="b.REV.18.24.1">To Babel toe-ramo to masala' hi kampopatehi-ra hawe'ea nabi pai' topetuku' Pue' Alata'ala.</s>
      <s id="b.REV.18.24.2">To Babel toe-ramo to masala' hi kampopatehi-ra hawe'ea tauna to rapatehi hi rala dunia'."</s>
     </seg>
    </div>
    <div type="chapter" id="b.REV.19">
     <seg type="verse" id="b.REV.19.1">
      <s id="b.REV.19.1.1">Oti toe, ria ku'epe hewa pogora tauna to wori' hi suruga.</s>
      <s id="b.REV.19.1.2">Mogora-ra ra'uli': Haleluya!</s>
      <s id="b.REV.19.1.3">Une' Pue'!</s>
      <s id="b.REV.19.1.4">Apa' Hi'a-mi to mpowai' -ta kalompea'.</s>
      <s id="b.REV.19.1.5">Hi'a-mi Alata'ala to bohe tuwu' -na pai' to mokuasa.</s>
     </seg>
     <seg type="verse" id="b.REV.19.2">
      <s id="b.REV.19.2.1">Une' -imi, apa' pobotuhi-na monoa' pai' makono.</s>
      <s id="b.REV.19.2.2">Nahuku' -imi tobine to uma mowo ele' -na, to mpakada'a dunia' hante pobualo' -na.</s>
      <s id="b.REV.19.2.3">Nahuku' -i apa' hi'a to masala' hi kampopatehi-na batua-batua Alata'ala."</s>
     </seg>
     <seg type="verse" id="b.REV.19.3">
      <s id="b.REV.19.3.1">Mogora wo'o-ra tauna to wori' toera, ra'uli': Haleluya!</s>
      <s id="b.REV.19.3.2">Rangahu apu to mpomampuhi ngata toe ulo' duu' kahae-hae-na."</s>
     </seg>
     <seg type="verse" id="b.REV.19.4">
      <s id="b.REV.19.4.1">Ngkai ree, totu'a-totu'a to rompulu' opo' pai' anu tuwu' to opo', motumpa omea-ramo hi nyanyoa Pohuraa Alata'ala, pai' -ra mponyompa-i, ra'uli': Amin, Haleluya!"</s>
     </seg>
     <seg type="verse" id="b.REV.19.5">
      <s id="b.REV.19.5.1">Oti toe ku'epe, ria to mololita ngkai Pohuraa toe, na'uli': Une' -imi Alata'ala Pue' -ta, koi' hawe'ea batua-na tetu-koi lau!</s>
      <s id="b.REV.19.5.2">Une' -imi, koi' to mengkoru hi Hi'a, to kedi' ba to bohe katuwu' -ni!"</s>
     </seg>
     <seg type="verse" id="b.REV.19.6">
      <s id="b.REV.19.6.1">Oti toe, ku'epe wo'o to hewa pogora tauna to wori' lia.</s>
      <s id="b.REV.19.6.2">Pogora-ra toe hewa kapagugu' ue to bohe, pai' hewa pomoni kuna to bohe.</s>
      <s id="b.REV.19.6.3">Ku'epe-ra mpo'uli': Haleluya!</s>
      <s id="b.REV.19.6.4">Apa' moparenta-imi Pue' -ta, Pue' Alata'ala!</s>
      <s id="b.REV.19.6.5">Meliu kuasa-na ngkai hawe'ea.</s>
     </seg>
     <seg type="verse" id="b.REV.19.7">
      <s id="b.REV.19.7.1">Mai-tamo morona' goe' -goe', mpo'une' kabohe tuwu' -na.</s>
      <s id="b.REV.19.7.2">Apa' rata-mi Eo Pemuaa' Ana' Bima.</s>
      <s id="b.REV.19.7.3">Rodo-mi kamae' -na napemuai'.</s>
     </seg>
     <seg type="verse" id="b.REV.19.8">
      <s id="b.REV.19.8.1">Rawai' -i pohea to moluha', to bula ngea' pai' meringkila'."</s>
     </seg>
     <seg type="verse" id="b.REV.19.9">
      <s id="b.REV.19.9.1">Ngkai ree, na'uli' -ka mala'eka toei: "Uki' -mi tohe'i: Marasi' tauna to rakio' hilou hi posusaa' poncamokoa Ana' Bima toe."</s>
      <s id="b.REV.19.9.2">Pai' natampai mpo'uli': "Lolita toi ngkai Alata'ala, bate makono omea."</s>
     </seg>
     <seg type="verse" id="b.REV.19.10">
      <s id="b.REV.19.10.1">Potumpa-kumi hi nyanyoa mala'eka toei ke mponyompa-i, aga na'uli' -ka: "Neo'!</s>
      <s id="b.REV.19.10.2">Neo' aku' nunyompa.</s>
      <s id="b.REV.19.10.3">Alata'ala-hana to nunyompa.</s>
      <s id="b.REV.19.10.4">Apa' aku' wo'o-kuwo batua Alata'ala hibalia iko pai' hibalia hawe'ea ompi' hampangakua' -nu to mpangaku' Kayesus-na Pue' -ra.</s>
      <s id="b.REV.19.10.5">Apa' poko patuju-na ngkai hawe'ea lolita pelowa: mposabii' Kayesus-na Pue'."</s>
     </seg>
     <seg type="verse" id="b.REV.19.11">
      <s id="b.REV.19.11.1">Oti toe, kuhilo suruga mobea, pai' kuhilo hama'a jara' to bula.</s>
      <s id="b.REV.19.11.2">To mpohawi' jara' toei, hanga' -na "To Tida pai' to Makono."</s>
      <s id="b.REV.19.11.3">Monoa' -i ane mobotuhi-i, pai' monoa' wo'o-i ane manga'e.</s>
     </seg>
     <seg type="verse" id="b.REV.19.12">
      <s id="b.REV.19.12.1">Mata-na mehini hewa apu to wewo', pai' hi woo' -na wori' songko magau'.</s>
      <s id="b.REV.19.12.2">Hi woto-na ria hanga' te'uki', aga muntu' Hi'a-wadi to mpopaha batua hanga' -na toe.</s>
     </seg>
     <seg type="verse" id="b.REV.19.13">
      <s id="b.REV.19.13.1">Pohea-na telolo' hi rala raa'.</s>
      <s id="b.REV.19.13.2">Pai' rahanga' -i "Lolita Alata'ala."</s>
     </seg>
     <seg type="verse" id="b.REV.19.14">
      <s id="b.REV.19.14.1">Wori' tantara ngkai suruga metuku' hi boko', mpohawi' jara' to bula wo'o-ra-rawo.</s>
      <s id="b.REV.19.14.2">Pohea-ra moluha' pai' bula ngea'.</s>
     </seg>
     <seg type="verse" id="b.REV.19.15">
      <s id="b.REV.19.15.1">Ngkai rala nganga-na to Hadua toei mehuwu hamata piho' to baka'.</s>
      <s id="b.REV.19.15.2">Hante piho' -na toe nadagi hawe'ea tauna hi dunia', pai' naparentai-ra hante karoho-roho-na hewa karoho-na lua' ahe'.</s>
      <s id="b.REV.19.15.3">Hi'a-mi to mpopea' wua' anggur hi rala pompeaa' anggur Alata'ala to meliu kuasa-na ngkai hawe'ea.</s>
      <s id="b.REV.19.15.4">Batua-na, Hi'a to mpopehuwu roe Alata'ala mpokaroe hawe'ea bali' -na.</s>
     </seg>
     <seg type="verse" id="b.REV.19.16">
      <s id="b.REV.19.16.1">Hi pohea-na pai' hi pa'a-na te'uki' hanga' tohe'i: MAGAU' NGKAI HAWE'EA MAGAU', PUE' NGKAI HAWE'EA PUE'.</s>
     </seg>
     <seg type="verse" id="b.REV.19.17">
      <s id="b.REV.19.17.1">Oti toe, mpohilo-a hadua mala'eka mokore hi lolo eo.</s>
      <s id="b.REV.19.17.2">Napasimuku mekio', mpokio' hawe'ea danci to ngkalimoko hi lolo raoa, na'uli': "Mai-mokoi mpokaralai posusa' bohe to naparia Alata'ala.</s>
     </seg>
     <seg type="verse" id="b.REV.19.18">
      <s id="b.REV.19.18.1">Mai-mokoi, ngkoni' ihi magau' pai' tadulako, ngkoni' ihi tantara to bia', ngkoni' ihi jara' pai' ihi-ra tompohawi' jara'.</s>
      <s id="b.REV.19.18.2">Mai-mokoi ngkoni' ihi manusia', to bohe to kedi', to tuwu' maradika ba to tuwu' batua."</s>
     </seg>
     <seg type="verse" id="b.REV.19.19">
      <s id="b.REV.19.19.1">Oti toe, kuhilo binata to dada'a toei pai' magau' -magau' hi dunia' hante tantara-tantara to dohe-ra, morumpu-ramo bona manga'e mpanga'ei Tompohawi' jara' to bula toei we'i hante tantara-na wo'o-hawo.</s>
     </seg>
     <seg type="verse" id="b.REV.19.20">
      <s id="b.REV.19.20.1">Ntaa' rahoko' -imidi binata toei-e hante nabi boa' -e, pai' to rodua toera rapetadi ngkatuwua' hi rala tahi' apu to wewo' pai' morea'.</s>
      <s id="b.REV.19.20.2">Nabi boa' toei we'i, hi'a-mi to mpobabehi anu mekoncehi hante kuasa binata to dada'a toei.</s>
      <s id="b.REV.19.20.3">Ngkai to mekoncehi toe nabagiu-ra tauna to ria-raka tanda binata toe pai' to mponyompa pinotau-na.</s>
     </seg>
     <seg type="verse" id="b.REV.19.21">
      <s id="b.REV.19.21.1">Jadi', oti toe, Tompohawi' jara' bula toei mpopatehi hawe'ea tantara binata toei, natime-ra hante piho' to mehuwu ngkai rala nganga-na.</s>
      <s id="b.REV.19.21.2">Rata mpu'u-ramo danci tumai mpokoni' ihi-ra to rapatehi toera duu' -ra bohu.</s>
     </seg>
    </div>
    <div type="chapter" id="b.REV.20">
     <seg type="verse" id="b.REV.20.1">
      <s id="b.REV.20.1.1">Oti toe kuhilo hadua mala'eka mana'u ngkai suruga, mpokeni rante to bohe, pai' mpokeni wo'o-i kunci wobo' wulou'laa to uma tepetudu kanala-na.</s>
     </seg>
     <seg type="verse" id="b.REV.20.3">
      <s id="b.REV.20.3.1">Kanahoko' -nami ule naga toei-- to rahanga' Ule Ncae, Magau' Anudaa' pai' Seta-- nahoo' hante rante pai' napetadi hi rala wulou'laa to uma tepetudu kanala-na toe, nahohoki wobo' -na pai' nasaa' bona neo' -pi rabea rala-na hancobu mpae kahae-na.</s>
      <s id="b.REV.20.3.2">Jadi' Magau' Anudaa' toei, uma-i ma'ala mpobagiu manusia' rala-na hancobu mpae toe.</s>
      <s id="b.REV.20.3.3">Hudu toe-di, kana rabahaka wo'o-i-pidi hampai'.</s>
     </seg>
     <seg type="verse" id="b.REV.20.4">
      <s id="b.REV.20.4.1">Oti toe kuhilo ba hangkuja pohuraa, pai' tauna to mpohurai pohuraa toe rawai' kuasa mpobotuhi kara-kara.</s>
      <s id="b.REV.20.4.2">Kuhilo wo'o rate-rate tauna to rapata' wuroko' -ra apa' mpangaku' -ra Kayesus-na Pue' -ra pai' mpangala' -ra Lolita Alata'ala.</s>
      <s id="b.REV.20.4.3">Tauna toera, uma-ra-rana mponyompa binata to dada'a ba pinotau-na, uma wo'o-ra mpotarima tanda binata toe hi wingke-ra ba hi pale-ra.</s>
      <s id="b.REV.20.4.4">Hira' toe tuwu' nculii' pai' moparenta hangkaa-ngkania hante Kristus rala-na hancobu mpae.</s>
     </seg>
     <seg type="verse" id="b.REV.20.5">
      <s id="b.REV.20.5.1">Toe-mi pemataa to lomo' -na hi tauna to mate.</s>
      <s id="b.REV.20.5.2">Aga tauna tomate ntani' -na, uma-ra ulu rapotuwu' nculii' rala-na to hancobu mpae toe.</s>
     </seg>
     <seg type="verse" id="b.REV.20.6">
      <s id="b.REV.20.6.1">Marasi' pai' moroli' -ra tauna to rapotuwu' nculii' hi pemataa to lomo' -na toe.</s>
      <s id="b.REV.20.6.2">Hira' toe, bate uma-ra rahuku' hi rala naraka.</s>
      <s id="b.REV.20.6.3">Pehukua' hi rala naraka toe to rahanga' kamatea karongkani-na.</s>
      <s id="b.REV.20.6.4">Tauna to rapotuwu' nculii' hi pemataa to lomo' -na toe jadi' imam to mpokamu bago mpepue' hi Alata'ala pai' hi Kristus.</s>
      <s id="b.REV.20.6.5">Moparenta-ra mpai' dohe Kristus rala-na hancobu mpae.</s>
     </seg>
     <seg type="verse" id="b.REV.20.7">
      <s id="b.REV.20.7.1">Kahudu-na hancobu mpae tohe'e, Magau' Anudaa' rabahaka ngkai karatarungkua' -na,</s>
     </seg>
     <seg type="verse" id="b.REV.20.8">
      <s id="b.REV.20.8.1">pai' -i hilou mpobagiu tauna hi humalili' dunia', to rawalatu hante hanga' Gog pai' Magog.</s>
      <s id="b.REV.20.8.2">Magau' Anudaa' toei mporumpu-ra bona manga'e.</s>
      <s id="b.REV.20.8.3">Kawori' -ra hewa wo'one hi wiwi' tahi'.</s>
     </seg>
     <seg type="verse" id="b.REV.20.9">
      <s id="b.REV.20.9.1">Mongkini' -ra-damo tumai, hobo' hi tana', mpotipuhi ngata to nape'ahi' Alata'ala pai' po'ohaa' topetuku' -na.</s>
      <s id="b.REV.20.9.2">Ntaa' hompo-di apu ngkai langi' mporopuhi-rae.</s>
     </seg>
     <seg type="verse" id="b.REV.20.10">
      <s id="b.REV.20.10.1">Oti toe, Magau' Anudaa' to mpobagiu-ra toei rapetadi hi rala tahi' apu to wewo' pai' morea', hi karapetadia-ra binata to dada'a pai' nabi to boa' toe-e wengi.</s>
      <s id="b.REV.20.10.2">Hi retu-ramo rasesa' ncuu duu' kahae-hae-na.</s>
     </seg>
     <seg type="verse" id="b.REV.20.11">
      <s id="b.REV.20.11.1">Oti toe kuhilo hameha' Pohuraa to bula pai' to bohe, pai' kuhilo wo'o Hadua To Mohura hi lolo Pohuraa toe.</s>
      <s id="b.REV.20.11.2">Ngkai baraka' -na langi' pai' dunia' moronto hi ntololikia-na, duu' -na uma-pi ria.</s>
     </seg>
     <seg type="verse" id="b.REV.20.13">
      <s id="b.REV.20.13.1">Pai' kuhilo-ramo tauna to mate, to kedi' ba to bohe tuwu' -ra, mokore hi nyanyoa Pohuraa toe.</s>
      <s id="b.REV.20.13.2">Tauna to mate matala hi tahi', tauna to mate ntani' -na, hawe'ea tauna to ria hi po'ohaa' tomate, mokore omea-ramo hi nyanyoa Pohuraa toe.</s>
      <s id="b.REV.20.13.3">Pai' buku-buku rawole-mi.</s>
      <s id="b.REV.20.13.4">Hi rala buku toe, te'uki' babehia tomate toera.</s>
      <s id="b.REV.20.13.5">Jadi', hawe'ea tomate toera ratu'u-miraka huku' -ra ntuku' napa to te'uki' hi rala buku-buku toe, huku' -ra ntuku' babehia-ra.</s>
      <s id="b.REV.20.13.6">Pai' rawole wo'o-mi buku kahanyala-na, hanga' -na Buku Katuwua'.</s>
     </seg>
     <seg type="verse" id="b.REV.20.15">
      <s id="b.REV.20.15.1">Hawe'ea tauna to uma te'uki' hanga' -ra hi rala Buku Katuwua' toe ratadi hi rala tahi' apu.</s>
      <s id="b.REV.20.15.2">Oti toe, uma-pi ria kamatea, uma-pi ria po'ohaa' to mate, apa' hawe'ea tauna to uma te'uki' hanga' -ra hi rala Buku Katuwua' bate ratadi hi rala tahi' apu.</s>
      <s id="b.REV.20.15.3">Toe-mi to rahanga' kamatea karongkani-nae, huku' hi rala tahi' apu toe.</s>
     </seg>
    </div>
    <div type="chapter" id="b.REV.21">
     <seg type="verse" id="b.REV.21.1">
      <s id="b.REV.21.1.1">Oti toe kuhilo langi' to bo'u pai' dunia' to bo'u.</s>
      <s id="b.REV.21.1.2">Langi' pai' dunia' to lomo' -na timpaliu-mi, pai' tahi' uma-pi ria.</s>
     </seg>
     <seg type="verse" id="b.REV.21.2">
      <s id="b.REV.21.2.1">Pai' kuhilo ngata to moroli', to rahanga' Yerusalem to bo'u, mana'u tumai ngkai Alata'ala hi suruga.</s>
      <s id="b.REV.21.2.2">Ncola-damo ngata toe, hewa hadua tobine to raheai pohea to ncola apa' neo' rata-mi topemua'.</s>
     </seg>
     <seg type="verse" id="b.REV.21.3">
      <s id="b.REV.21.3.1">Pai' ku'epe libu' to bohe ngkai suruga to mpo'uli': "Tempo toi po'ohaa' Alata'ala ria-mi dohe manusia'.</s>
      <s id="b.REV.21.3.2">Mo'oha' -i dohe-ra, pai' hira' jadi' ntodea-na.</s>
      <s id="b.REV.21.3.3">Alata'ala moto mpodohei-ra pai' jadi' Pue' -ra.</s>
     </seg>
     <seg type="verse" id="b.REV.21.4">
      <s id="b.REV.21.4.1">Napori hawe'ea ue mata to mo'ili ngkai mata-ra.</s>
      <s id="b.REV.21.4.2">Uma-pi ria to mate, uma-pi ria to susa' nono ba to geo', uma-pi ria to peda'.</s>
      <s id="b.REV.21.4.3">Hawe'ea to ri'ulu toe, timpaliu-mi."</s>
     </seg>
     <seg type="verse" id="b.REV.21.5">
      <s id="b.REV.21.5.1">Oti toe mololita-imi To Mohura hi Pohuraa Magau', na'uli': "Hewa toe lau kubo'ui omea-mi."</s>
      <s id="b.REV.21.5.2">Pai' na'uli' wo'o-ka: "Uki' -mi tohe'i, apa' lolita tohe'i makono pai' bate madupa' mpai'."</s>
     </seg>
     <seg type="verse" id="b.REV.21.6">
      <s id="b.REV.21.6.1">Oti toe na'uli' wo'o-ka: "Hudu-mi!</s>
      <s id="b.REV.21.6.2">Aku' to Lomo' -na pai' to Ka'omea-na.</s>
      <s id="b.REV.21.6.3">Aku' Pontepu'ua-na pai' Kahudua-na.</s>
      <s id="b.REV.21.6.4">Hema-koi to ngkamara, kuwai' ue ngkai ulu ue to mpowai' katuwua' to lompe' duu' kahae-hae-na.</s>
      <s id="b.REV.21.6.5">Ue toe kuwai' mara-kokoi, uma mingki' ni'oli.</s>
     </seg>
     <seg type="verse" id="b.REV.21.7">
      <s id="b.REV.21.7.1">Hema to mpodagi Magau' Anudaa', mporata-ra hawe'ea toe we'i lau.</s>
      <s id="b.REV.21.7.2">Aku' jadi' Pue' -ra, pai' hira' jadi' ana' -ku.</s>
     </seg>
     <seg type="verse" id="b.REV.21.8">
      <s id="b.REV.21.8.1">Aga tauna to me'eka' mpotuku' -a ba to uma mepangala', tauna to dada'a gau' -ra, topepatehi, to mogau' sala', topedoti, to mpopue' pinotau, pai' hawe'ea to moboa', bate rahuku' omea-ra hi rala tahi' apu to wewo' pai' morea'.</s>
      <s id="b.REV.21.8.2">Toe-mi to rahanga' kamatea karongkani-na."</s>
     </seg>
     <seg type="verse" id="b.REV.21.9">
      <s id="b.REV.21.9.1">Oti toe, tumai hadua ngkai mala'eka to pitu to ngkakamu batili-e we'i to ihia' hante pitu nyala pesesa' to ka'omea-na.</s>
      <s id="b.REV.21.9.2">Tumai mala'eka toei mpo'uli' -ka: "Mai-moko, kutudo' -koko tobine to napemuai' Ana' Bima."</s>
     </seg>
     <seg type="verse" id="b.REV.21.10">
      <s id="b.REV.21.10.1">Kanakuasai-kumi Inoha' Tomoroli', pai' mala'eka toei mpakeni-a hilou hi lolo bulu' to bohe pai' to molangko.</s>
      <s id="b.REV.21.10.2">Ngkai ree natudo' -ka Yerusalem, ngata to moroli' toe.</s>
      <s id="b.REV.21.10.3">Kuhilo ngata toe mana'u tumai ngkai Alata'ala hi suruga,</s>
     </seg>
     <seg type="verse" id="b.REV.21.11">
      <s id="b.REV.21.11.1">mehini hante pehini-na Alata'ala.</s>
      <s id="b.REV.21.11.2">Meringkila' -i-damo hewa mata hinci to masuli' oli-na pai' hewa watu yaspis.</s>
      <s id="b.REV.21.11.3">Mekaho' -i hewa watu loha.</s>
     </seg>
     <seg type="verse" id="b.REV.21.12">
      <s id="b.REV.21.12.1">Ngata toe natololiki bente to molangko pai' moroho.</s>
      <s id="b.REV.21.12.2">Hi bente toe, ria hampulu' romeha' wobo', butu meha' wobo' nadongo hadua mala'eka.</s>
      <s id="b.REV.21.12.3">Pai' hi wobo' toera te'uki' hanga' hampulu' rodua ana' -na Israel owi, to mpomuli-raka to hampulu' rontina to Yahudi.</s>
     </seg>
     <seg type="verse" id="b.REV.21.13">
      <s id="b.REV.21.13.1">Bente toe mosulapa' opo', pai' hi butu soso-na tolu meha' wobo': tolu tono' hi mata'eo, tolu hi utara, tolu hi selatan pai' tolu tono' hi kasoloa.</s>
     </seg>
     <seg type="verse" id="b.REV.21.14">
      <s id="b.REV.21.14.1">Bente ngata toe rawangu hi lolo hampulu' romeha' parawatu, pai' hi parawatu toe te'uki' hanga' suro Ana' Bima to hampulu' rodua.</s>
     </seg>
     <seg type="verse" id="b.REV.21.15">
      <s id="b.REV.21.15.1">Mala'eka to mpololitai-a toe ngkakamu hameha' lua' pohuka' ngkai bulawa, nahuka' -ki ngata toe, bente-na pai' wobo' -na.</s>
     </seg>
     <seg type="verse" id="b.REV.21.16">
      <s id="b.REV.21.16.1">Ngata toe mosulapa' opo'.</s>
      <s id="b.REV.21.16.2">Langa-na pai' tibaa' -na hibalia.</s>
      <s id="b.REV.21.16.3">Nahuka' ngata toe hante lua' pohuka' -na: langa-na roncobu opo' atu kilomete.</s>
      <s id="b.REV.21.16.4">Tibaa' pai' kalangko-na hibalia hante langa-na.</s>
     </seg>
     <seg type="verse" id="b.REV.21.17">
      <s id="b.REV.21.17.1">Nahuka' wo'o bente ngata toe: kalangko-na ha'atu opo' mpulu' opo' nciku-- ba kira-kira ono mpulu' mete.</s>
      <s id="b.REV.21.17.2">Pohuka' to napake' mala'eka toe hibalia pohuka' to rapake' manusia'.</s>
     </seg>
     <seg type="verse" id="b.REV.21.18">
      <s id="b.REV.21.18.1">Bente toe rababehi ngkai watu to masuli' oli-na, hanga' -na watu yaspis.</s>
      <s id="b.REV.21.18.2">Ngata toe rababehi ngkai bulawa mara, meringkila' -damo hewa kaca to moroli'.</s>
     </seg>
     <seg type="verse" id="b.REV.21.19">
      <s id="b.REV.21.19.1">Parawatu bente toe ratu'ui hampulu' ronyala watu to ncola, butu meha' parawatu hore hanyala porampai-na.</s>
      <s id="b.REV.21.19.2">To lomo' -na, watu yaspis, karomeha' -na, watu nilam, katolu-na, watu mirah, ka'opo' -na, watu zamrud,</s>
     </seg>
     <seg type="verse" id="b.REV.21.20">
      <s id="b.REV.21.20.1">kalima-na, watu unam, ka'ono-na, watu sardis, kapitu-na, watu ratna cempaka, kawalu-na, watu beril, kasio-na, watu krisolit, kahampulu' -na, hanga' -na watu krisopras, kahampulu' hameha' -na, watu lazuardi, pai' kahampulu' romeha' -na, watu kecubung.</s>
     </seg>
     <seg type="verse" id="b.REV.21.21">
      <s id="b.REV.21.21.1">Wobo' -na to hampulu' romeha' toe paka' ngkai watu to masuli' oli-na to rahanga' mutiara.</s>
      <s id="b.REV.21.21.2">Butu meha' wobo' rababehi ngkai hameha' mutiara to kama.</s>
      <s id="b.REV.21.21.3">Ohea rala ngata toe bulawa mara, meringkila' hewa kaca to mekaho'.</s>
     </seg>
     <seg type="verse" id="b.REV.21.22">
      <s id="b.REV.21.22.1">Uma ria kuhiloi tomi pepuea' hi rala ngata toe, apa' hobo' ngata toe raponcawa tomi pepuea' hi Pue' Alata'ala to meliu kuasa-na ngkai hawe'ea, pai' hi Ana' Bima.</s>
     </seg>
     <seg type="verse" id="b.REV.21.23">
      <s id="b.REV.21.23.1">Ngata toe uma mingki' nahinii eo ba wula.</s>
      <s id="b.REV.21.23.2">Apa' pehini-na Alata'ala moto-mi to mpohinii ngata toe, pai' Ana' Bima toe-imi to mpobajahi.</s>
     </seg>
     <seg type="verse" id="b.REV.21.24">
      <s id="b.REV.21.24.1">Hawe'ea manusia' hi dunia' momako' hi rala kabajaa-na, pai' magau' -magau' hi dunia' mpokeni ka'uaa' -ra mesua' hi rala ngata toe.</s>
     </seg>
     <seg type="verse" id="b.REV.21.25">
      <s id="b.REV.21.25.1">Wobo' ngata toe tebea ncuu ha'eoa, uma ria kara'uncaa-na, apa' uma-pi ria kabengia-na.</s>
     </seg>
     <seg type="verse" id="b.REV.21.26">
      <s id="b.REV.21.26.1">Hawe'ea manusia' mpokeni pebila' -ra pai' ka'uaa' -ra mesua' hi rala ngata toe.</s>
     </seg>
     <seg type="verse" id="b.REV.21.27">
      <s id="b.REV.21.27.1">Aga uma mpu'u ma'ala mesua' hi rala-na napa-napa to babo', ba tauna to mogau' dada'a ba to moboa'.</s>
      <s id="b.REV.21.27.2">To ma'ala mesua', muntu' tauna to te'uki' hanga' -ra hi rala Buku Ana' Bima toe, buku po'ukia' hanga' -ra to mporata katuwua' to lompe' duu' kahae-hae-na.</s>
     </seg>
    </div>
    <div type="chapter" id="b.REV.22">
     <seg type="verse" id="b.REV.22.1">
      <s id="b.REV.22.1.1">Mala'eka toei mpotudo' wo'o-ka hancalu' halu', meringkila' -damo ue-na hewa watu loha.</s>
      <s id="b.REV.22.1.2">Ue halu' toe mpowai' katuwua'.</s>
      <s id="b.REV.22.1.3">Ulu-na mehuwu ngkai Pohuraa to napohurai Alata'ala pai' Ana' Bima toei,</s>
     </seg>
     <seg type="verse" id="b.REV.22.2">
      <s id="b.REV.22.2.1">pai' mo'ili hilou hi laintongo' ohea ngata toe.</s>
      <s id="b.REV.22.2.2">Hi po'ole halu' toe ntimali-mali tuwu' kaju to rahanga' kaju katuwua'.</s>
      <s id="b.REV.22.2.3">Kaju toe mowua' hampulu' rongkani rala-na hampae, butu mula-na mowua'.</s>
      <s id="b.REV.22.2.4">Rau-na rapopokuli', mpaka'uri' tauna humalili' dunia'.</s>
     </seg>
     <seg type="verse" id="b.REV.22.3">
      <s id="b.REV.22.3.1">Hi rala ngata toe uma-pi ria to ratotowi.</s>
      <s id="b.REV.22.3.2">Pohuraa Alata'ala pai' Ana' Bima, ria hi rala ngata toe.</s>
      <s id="b.REV.22.3.3">Pai' hawe'ea batua-na mpopue' -i,</s>
     </seg>
     <seg type="verse" id="b.REV.22.4">
      <s id="b.REV.22.4.1">pai' hante mata-ra moto mpohilo lence-na.</s>
      <s id="b.REV.22.4.2">Hanga' Alata'ala te'uki' hi wingke-ra.</s>
     </seg>
     <seg type="verse" id="b.REV.22.5">
      <s id="b.REV.22.5.1">Bengi uma-pi ria, pai' pue' ngata toe uma mparaluu lampu ba pehini eo, apa' Pue' Alata'ala moto-mi to mpohinii-ra.</s>
      <s id="b.REV.22.5.2">Moparenta-ra hewa magau' duu' kahae-hae-na.</s>
     </seg>
     <seg type="verse" id="b.REV.22.6">
      <s id="b.REV.22.6.1">Oti toe, pai' na'uli' -ka mala'eka: "Hawe'ea lolita toe we'i makono pai' bate madupa' mpai'.</s>
      <s id="b.REV.22.6.2">Pue' Alata'ala to mpowai' Inoha' -na hi hawe'ea nabi, Hi'a-mi to mpohubui mala'eka-na tumai mpopo'incai batua-batua-na napa to kana sohi' madupa'."</s>
     </seg>
     <seg type="verse" id="b.REV.22.7">
      <s id="b.REV.22.7.1">Na'uli' Pue' Yesus: "Neo' rata-amae'!</s>
      <s id="b.REV.22.7.2">Marasi' -ra tauna to mpotuku' paresa' to te'uki' hi rala sura pelowa toi."</s>
     </seg>
     <seg type="verse" id="b.REV.22.8">
      <s id="b.REV.22.8.1">Aku' Yohanes, ku'epe pai' kuhilo-mi-kuna hawe'ea to natudo' -maka mala'eka toe.</s>
      <s id="b.REV.22.8.2">Ka'oti-na ku'epe pai' kuhilo, kamotumpa-kumi hi nyanyoa-na, ke mponyompa-i.</s>
     </seg>
     <seg type="verse" id="b.REV.22.9">
      <s id="b.REV.22.9.1">Aga natagi-a, na'uli': "Neo'!</s>
      <s id="b.REV.22.9.2">Neo' menyompa hi aku'!</s>
      <s id="b.REV.22.9.3">Nyompa-imi Alata'ala.</s>
      <s id="b.REV.22.9.4">Apa' aku' wo'o-kuwo batua Alata'ala, hibalia iko pai' hibalia hingka nabi-nu pai' hawe'ea tauna to mpotuku' lolita to te'uki' hi rala sura tohe'i."</s>
     </seg>
     <seg type="verse" id="b.REV.22.10">
      <s id="b.REV.22.10.1">Pai' na'uli' tena-ka: "Neo' nuwunii' lolita pelowa to hi rala sura toi, apa' neo' rata-mi kadupa' -na.</s>
     </seg>
     <seg type="verse" id="b.REV.22.11">
      <s id="b.REV.22.11.1">Tauna to dada'a, pelele' -ramo mpobabehi to dada'a.</s>
      <s id="b.REV.22.11.2">Tauna to mojeko', pelele' -ramo mojeko'.</s>
      <s id="b.REV.22.11.3">Tauna to monoa', pelele' -ramo mpobabehi to monoa'.</s>
      <s id="b.REV.22.11.4">Tauna to moroli', pelele' -ramo mpobabehi to moroli'."</s>
     </seg>
     <seg type="verse" id="b.REV.22.12">
      <s id="b.REV.22.12.1">Na'uli' Pue' Yesus: "Neo' rata-amae', pai' -a mpohiwili kehi butu dua tauna ntuku' napa to rababehi.</s>
     </seg>
     <seg type="verse" id="b.REV.22.13">
      <s id="b.REV.22.13.1">Aku' -mi to Lomo' -na pai' to Ka'omea-na.</s>
      <s id="b.REV.22.13.2">Aku' Pontepu'ua-na pai' Kahudua-na."</s>
     </seg>
     <seg type="verse" id="b.REV.22.14">
      <s id="b.REV.22.14.1">Marasi' tauna to mpo'uja' pohea-ra duu' -na me'itu', apa' hira' -mi to rapiliu ngkoni' wua' kaju katuwua'.</s>
      <s id="b.REV.22.14.2">Hira' to rapiliu mesua' hi rala ngata toe ntara hi wobo' -na.</s>
     </seg>
     <seg type="verse" id="b.REV.22.15">
      <s id="b.REV.22.15.1">Aga tauna to dada'a, topedoti, to mogau' sala', to mepatehi, to mepue' hi pinotau, tauna to moboa' pai' tauna to mpokono to boa'-- hawe'ea tauna toera, uma-ra rapiliu mesua' hi rala ngata toe.</s>
     </seg>
     <seg type="verse" id="b.REV.22.16">
      <s id="b.REV.22.16.1">"Aku' Yesus mpohubui mala'eka-ku tilou mpoparata lolita paresa' -ku toi hi koi' to mpotuku' -a.</s>
      <s id="b.REV.22.16.2">Aku' muli Magau' Daud, Aku' Betue' Pompoka-eo to mehini."</s>
     </seg>
     <seg type="verse" id="b.REV.22.17">
      <s id="b.REV.22.17.1">Inoha' Tomoroli' pai' tobine to napemuai' Ana' Bima mpo'uli': "Tumai-mokoi!"</s>
      <s id="b.REV.22.17.2">Butu dua tauna to mpo'epe lolita toi, kana mpo'uli': "Tumai-mokoi!"</s>
      <s id="b.REV.22.17.3">Hema to ngkamara, tumai-mokoi!</s>
      <s id="b.REV.22.17.4">Hema to dota, mai-mokoi nginu ue to mpowai' katuwua', uma mingki' ni'oli.</s>
     </seg>
     <seg type="verse" id="b.REV.22.18">
      <s id="b.REV.22.18.1">Hi butu dua tauna to mpo'epe lolita pelowa to hi rala sura toi ku'uli': Ane ria to mpodonihii napa-napa hi lolita sura toi, Alata'ala wo'o mpai' mpodonihii huku' -ra hante pesesa' to te'uki' hi rala sura toi.</s>
     </seg>
     <seg type="verse" id="b.REV.22.19">
      <s id="b.REV.22.19.1">Pai' ane ria tauna to mpokurai' ba napa-napa ngkai lolita sura toi, Alata'ala wo'o mpai' mpokurai' bagia-na: uma-ra mpai' ma'ala ngkoni' wua' kaju katuwua', pai' uma-ra ma'ala mesua' hi rala ngata to moroli' toe, hewa to te'uki' hi rala sura toi.</s>
     </seg>
     <seg type="verse" id="b.REV.22.20">
      <s id="b.REV.22.20.1">Yesus mposabii' hawe'ea lolita toi, pai' na'uli': "Makono!</s>
      <s id="b.REV.22.20.2">Neo' rata-ama."</s>
      <s id="b.REV.22.20.3">Amin!</s>
      <s id="b.REV.22.20.4">Tumai-moko, Pue' Yesus!</s>
     </seg>
     <seg type="verse" id="b.REV.22.21">
      <s id="b.REV.22.21.1">Pue' Yesus mpogane' hawe'ea topetuku' -na ngkai kabula rala-na.</s>
      <s id="b.REV.22.21.2">Amin</s>
     </seg>
    </div>
   </div>
  </body>
 </text>
</cesDoc>