<?xml version="1.0" encoding="UTF-8"?>

<cesDoc version="4">
 <cesHeader version="2">
  <fileDesc>
   <titleStmt>
    <h.title></h.title>
    <respStmt>
     <respType></respType>
     <respName></respName>
    </respStmt>
   </titleStmt>
   <extent>
    <wordCount></wordCount>
    <byteCount units="bytes"></byteCount>
   </extent>
   <publicationStmt>
    <distributor></distributor>
    <eAddress></eAddress>
    <availability></availability>
   </publicationStmt>
   <sourceDesc></sourceDesc>
  </fileDesc>
  <encodingDesc>
   <projectDesc></projectDesc>
   <editorialDesc>
    <conformance level="1"></conformance>
    <correction status="medium" method="silent"></correction>
    <segmentation></segmentation>
   </editorialDesc>
   <tagsDecl></tagsDecl>
  </encodingDesc>
  <profileDesc>
   <langUsage>
    <language iso639="gbi" id="gb"></language>
   </langUsage>
   <wsdUsage>
    <writingSystem id="utf-8"></writingSystem>
   </wsdUsage>
  </profileDesc>
 </cesHeader>
 <text>
  <body lang="gb" id="Bible">
   <div type="book" id="b.MAT">
    <div type="chapter" id="b.MAT.1">
     <seg type="verse" id="b.MAT.1.1">
      <s id="b.MAT.1.1.1">Manena gena o Yesus Kristus Awi sihino yalefo la aku ngone panako, ena gena Yesus Awi topora gena o Daud de o Daud awi topora gena o Abraham.</s>
     </seg>
     <seg type="verse" id="b.MAT.1.2">
      <s id="b.MAT.1.2.1">Ma nonomaka o Abraham ma ngopa yanau gena o Ishak, o Ishak ma ngopa yanau o Yakub, de o Yakub ma ngopa yanau gena o Yehuda de lo awi gianongoru.</s>
     </seg>
     <seg type="verse" id="b.MAT.1.3">
      <s id="b.MAT.1.3.1">O Yehuda de ma peqeka ongo Tamar manga ngopa yanau ena gena o Peres de o Zerah, o Peres ma ngopa yanau o Hezron, o Hezron ma ngopa yanau o Ram,</s>
     </seg>
     <seg type="verse" id="b.MAT.1.4">
      <s id="b.MAT.1.4.1">o Ram ma ngopa yanau o Abinadab, o Abinadab ma ngopa yanau o Nahason, de o Nahason ma ngopa yanau o Salmon.</s>
     </seg>
     <seg type="verse" id="b.MAT.1.5">
      <s id="b.MAT.1.5.1">O Salmon de ma peqeka ongo Rahab manga ngopa yanau o Boas, o Boas de ma peqeka ongo Rut manga ngopa yanau o Obed, o Obed ma ngopa yanau o Isai,</s>
     </seg>
     <seg type="verse" id="b.MAT.1.6">
      <s id="b.MAT.1.6.1">de o Isai ma ngopa yanau ma Kolano Daud.</s>
      <s id="b.MAT.1.6.2">So kagena de o Daud ma ngopa yanau o Salomo (o Salomo ma awa ena gena o Uria ma balo),</s>
     </seg>
     <seg type="verse" id="b.MAT.1.7">
      <s id="b.MAT.1.7.1">o Salomo ma ngopa yanau gena o Rehabeam, o Rehabeam ma ngopa yanau o Abia, de o Abia ma ngopa yanau o Asa.</s>
     </seg>
     <seg type="verse" id="b.MAT.1.8">
      <s id="b.MAT.1.8.1">De o Asa ma ngopa yanau o Yosafat, o Yosafat ma ngopa yanau o Yoram, de o Yoram ma ngopa yanau o Uzia.</s>
     </seg>
     <seg type="verse" id="b.MAT.1.9">
      <s id="b.MAT.1.9.1">De o Uzia ma ngopa yanau o Yotam, o Yotam ma ngopa yanau o Ahas, o Ahas ma ngopa yanau o Hizkia,</s>
     </seg>
     <seg type="verse" id="b.MAT.1.10">
      <s id="b.MAT.1.10.1">o Hizkia ma ngopa yanau o Manasye, o Manasye ma ngopa yanau o Amon, o Amon ma ngopa yanau o Yosia,</s>
     </seg>
     <seg type="verse" id="b.MAT.1.11">
      <s id="b.MAT.1.11.1">de o Yosia ma ngopa yanau o Yekhonya de kanaga lo awi gianongoru yamuruo naga, ena gena ma orasi o Yahudika ma nyawa yatago de yaumo o Babel ma tonaka.</s>
     </seg>
     <seg type="verse" id="b.MAT.1.12">
      <s id="b.MAT.1.12.1">So o Babel ma tonaka yaumoka, de kagena o Yekhonya ma ngopa yanau o Sealtiel, o Sealtiel ma ngopa yanau o Zerubabel,</s>
     </seg>
     <seg type="verse" id="b.MAT.1.13">
      <s id="b.MAT.1.13.1">o Zerubabel ma ngopa yanau o Abihud, o Abihud ma ngopa yanau o Elyakim, de o Elyakim ma ngopa yanau o Azor,</s>
     </seg>
     <seg type="verse" id="b.MAT.1.14">
      <s id="b.MAT.1.14.1">de o Azor ma ngopa yanau o Zadok, de o Zadok ma ngopa yanau o Akhim, de o Akhim ma ngopa yanau o Eliud,</s>
     </seg>
     <seg type="verse" id="b.MAT.1.15">
      <s id="b.MAT.1.15.1">de o Eliud ma ngopa yanau o Eleazar, de o Eleazar ma ngopa yanau o Matan, de o Matan ma ngopa yanau o Yakub.</s>
     </seg>
     <seg type="verse" id="b.MAT.1.16">
      <s id="b.MAT.1.16.1">Kagena de o Yakub ma ngopa yanau o Yusuf, de o Yusuf gena ongo Maria ma roka, muna magena mowisibubuo o Yesus, Una magena o Salamati ma Kolano.</s>
     </seg>
     <seg type="verse" id="b.MAT.1.17">
      <s id="b.MAT.1.17.1">So paeto o Abrahamka de ma bati o Daudka gena, kanaga o baba de o ete manga dala yamogiowo de yaruha.</s>
      <s id="b.MAT.1.17.2">Komagena lo o Daudka sidago lo o Babel ma tonaka yaumo gena, kanaga o baba de o ete manga dala yamogiowo de yaruha.</s>
      <s id="b.MAT.1.17.3">De lo ma orasi o Babel ma tonaka yaumoka, paeto sidago lo o Salamati ma Kolano iwisibuo gena, kanaga lo o baba de o ete manga dala yamogiowo de yaruha.</s>
     </seg>
     <seg type="verse" id="b.MAT.1.18">
      <s id="b.MAT.1.18.1">O Yesus Kristus Awi sibuo ma jarita gena komanena: Ma awa muna magena ami ronga ongo Maria, muna de o Yusuf gena imabobaika.</s>
      <s id="b.MAT.1.18.2">Duma ona yasinoto ikawi waasi so ona imakiidu waasi, de ongo Maria he moroheka.</s>
      <s id="b.MAT.1.18.3">Ngaroko komagena imaaka, o Yusuf gena igogou-gogou wanakowa ma bobai ongo Maria moroheka gena de o Gurumi Qatetebi ma kuasa.</s>
     </seg>
     <seg type="verse" id="b.MAT.1.19">
      <s id="b.MAT.1.19.1">Ma bobai o Yusuf una magena o gohiduuru moi awi sigogise qaloha o Jou Awi bobitaka de wacoho itiai.</s>
      <s id="b.MAT.1.19.2">Komagena so awi sininga ma edekati gena wosipongoka, de wositatapu bilasu ma bobai womiholu de upa womikawi gena o nyawa moi lo upa yanako, ma ngale muna upa womisimaqe o kawasa manga simaka.</s>
     </seg>
     <seg type="verse" id="b.MAT.1.20">
      <s id="b.MAT.1.20.1">Ma orasi o Yusuf ka watagapisi awi sininga ma rabaka womidolomu eko hiwa, de una wokioloka de wotoguruga.</s>
      <s id="b.MAT.1.20.2">Awi doguruga ma rabaka una wakelelo o Jou Awi malaikat moi yahino de itemo unaka, "Yusuf, ngona gena o Daud awi ngopa de awi dano moi.</s>
      <s id="b.MAT.1.20.3">Upa nimodo ongo Maria nomiqehe, sababu o ngopa ami poko ma rabaka idadi gena ka cawali o Gikimoi Awi Gurumi Qatetebi ma kuasa so imasibolote munaka.</s>
     </seg>
     <seg type="verse" id="b.MAT.1.21">
      <s id="b.MAT.1.21.1">So muna done asa o ngopa yanau moi mowisibuo.</s>
      <s id="b.MAT.1.21.2">De o ngopa Una magena ngona bilasu nowisironga o Yesus, sababu o ngopa Una magena asa Awi nyawa masirete o Israelka ma nyawa to ona manga dorou wapiki de aku wasisalamati.</s>
      <s id="b.MAT.1.21.3">Komagena."</s>
     </seg>
     <seg type="verse" id="b.MAT.1.22">
      <s id="b.MAT.1.22.1">O bi moi-moi qangodu magena bilasu idadi de imaaka la isiganapuka, imatero maro o kia iqomaka o Gikimoi Awi demo ma nabi Yesaya wosilefo qaboloka, ena gena,</s>
     </seg>
     <seg type="verse" id="b.MAT.1.23">
      <s id="b.MAT.1.23.1">"Done asa o jojaru ma boro moi, ngaroko de yanau imakiidu waasi, duma modami sidago lo mosibuo o ngopa yanau moi.</s>
      <s id="b.MAT.1.23.2">De o ngopa Una magena done asa iwisironga Imanuel."</s>
      <s id="b.MAT.1.23.3">(Imanuel gena o Ibranika manga demo moi ma ngale gena, "O Gikimoi wogoge dede ngone".)</s>
     </seg>
     <seg type="verse" id="b.MAT.1.24">
      <s id="b.MAT.1.24.1">Kagena de o Yusuf womomi de gila-gila waaka imatero maro o Jou Awi malaikat o kia itemo unaka.</s>
      <s id="b.MAT.1.24.2">So ma jojaru ongo Maria womiqehe so womikawika.</s>
     </seg>
     <seg type="verse" id="b.MAT.1.25">
      <s id="b.MAT.1.25.1">Duma una woholusi womingaho la imasikiidu dede muna.</s>
      <s id="b.MAT.1.25.2">Awi ngale gena womiqohaka sidago lo muna mopuo kasi.</s>
      <s id="b.MAT.1.25.3">Komagena so ma bati muna o ngopa Una magena mowisibuoka.</s>
      <s id="b.MAT.1.25.4">Qabolo de o Yusuf o ngopa Una magena wisironga o Yesus.</s>
     </seg>
    </div>
    <div type="chapter" id="b.MAT.2">
     <seg type="verse" id="b.MAT.2.1">
      <s id="b.MAT.2.1.1">Idadi de imaaka komagena, so o Yesus wisibuo gena o Betlehem ma dokuka o Yudea ma daeraka, ma dongoho magena o Herodes wopareta maro ka o kolano moi.</s>
      <s id="b.MAT.2.1.2">De kanaga lo o orasi magena o bi nyawa icocawaro nodoka o Yudea ma daera ma wange ma nyonyieka de ona magena ma soa ikukuruka, de itagi yakahino o Yerusalem ma kotano.</s>
     </seg>
     <seg type="verse" id="b.MAT.2.2">
      <s id="b.MAT.2.2.1">So kagena o Yerusalemka imasidiadoka, de ona o bi nyawaka yosano hika de hino itemo, "Ngomi manena miakelelo o dipaka o ngoma moi ibao o wange ma nyonyieka, de o ngoma magena misinonako kanaga o ngopa moi wisibuo la done asa wodadi o Yahudika manga kolano.</s>
      <s id="b.MAT.2.2.2">De o ngoma magena itagi yakahisa so miamote la ma ngale miwisari de miwisuba Unaka.</s>
      <s id="b.MAT.2.2.3">So Una magena Awi riho kiaka, tanu nimisidumu ngomika."</s>
     </seg>
     <seg type="verse" id="b.MAT.2.3">
      <s id="b.MAT.2.3.1">So de ma Kolano Herodes wogiise o habari magena, de una wimodo de awi sininga isusa, de lo ma ngale manga kolano gena nagala done wadoosa so o Yerusalemka ma bi nyawa lo yadala yamodo de manga sininga isusa.</s>
     </seg>
     <seg type="verse" id="b.MAT.2.4">
      <s id="b.MAT.2.4.1">So una wosulo la o Yahudika manga imamka ma bi sahe de manga guru agama yangodu yahino imatolomu awi kadatoka, de una wosano onaka wotemo, "O Gikimoi Awi Jaji ma Buku ma rabaka wotemo o Salamati ma Kolano wihihirika done asa wisibuo, gena togolo nginika, tanu ma riho aku nisingangasu ngohino."</s>
     </seg>
     <seg type="verse" id="b.MAT.2.5">
      <s id="b.MAT.2.5.1">De ona unaka itemo, "O Betlehem ma kotaka kanena o Yudea ma daeraka, sababu o kia iqomaka o Jou wotemo maro ma nabi Mikha wosilelefo qaboloka, ena gena,</s>
     </seg>
     <seg type="verse" id="b.MAT.2.6">
      <s id="b.MAT.2.6.1">'He!</s>
      <s id="b.MAT.2.6.2">Ngini o Betlehemka ma nyawa, ngini nigoge gena o Yehuda ma daera ma rabaka gena, o Yehudaka manga roriri manga goginano ma rabaka upa lo itemo to ngini nia doku qaceke de o kota qangodu o daera magena ma sigilolika.</s>
      <s id="b.MAT.2.6.3">Sababu nogena nginino done asa o roriri moi wisibuo la aku watuda de wapalihara to Ngohi Ai nyawa gena o Israelka ma bi nyawa.' "</s>
     </seg>
     <seg type="verse" id="b.MAT.2.7">
      <s id="b.MAT.2.7.1">Qabolo de o Herodes awi nyawa wapomaka de wasulo so itagi imapongoka, la yaaso o nyawa icocawaro ona magena so awi simaka yahino de wasano wotemo onaka, "Kapuruosi de o ngoma magena niakelelo o dipaka."</s>
     </seg>
     <seg type="verse" id="b.MAT.2.8">
      <s id="b.MAT.2.8.1">Qabolo de una wasulo ona itagi yakahika o Betlehemka de wasihaga wotemo onaka, "Hika nitagi, la niwisari o ngopa Una magena, la nakoso niwimakeka, tanu ngohi bilasu nisingangasu ma ngale ngohi lo tahika towisuba Unaka."</s>
     </seg>
     <seg type="verse" id="b.MAT.2.10">
      <s id="b.MAT.2.10.1">Awi beseso magena yoiseka, de ona imajobo so itagi wisari.</s>
      <s id="b.MAT.2.10.2">Imatodoka o ngoma o dipaka, iqomaka o wange ma nyonyieka de yakokelelo, gena yakelelo kali.</s>
      <s id="b.MAT.2.10.3">Ma orasi o ngoma magena yakelelo kali gena, igogou-gogou manga sininga qanali icarawa!</s>
      <s id="b.MAT.2.10.4">So kanaga manga dodagi ma rabaka gena, o ngoma magena iqoqoma manga simaka idadi maro o siminiko moi ma bati yaado o ngopa Una magena Awi rihoka, de asa imatogu o dipaka o tahu magena ma qokuka.</s>
     </seg>
     <seg type="verse" id="b.MAT.2.11">
      <s id="b.MAT.2.11.1">Gila-gila o nyawa icocawaro ona magena iwosa o tahu ma rabaka, de wikelelo o ngopa Una magena ma awa mowitotino.</s>
      <s id="b.MAT.2.11.2">Kagena de ona ibukuku de manga suba yatide Unaka.</s>
      <s id="b.MAT.2.11.3">Qabolo de manga borua yapelenga so o guraci, o manyanyi, de o bi gososo qabobou gena iwihike maro idadi manga suba ma nonako moi Unaka.</s>
     </seg>
     <seg type="verse" id="b.MAT.2.12">
      <s id="b.MAT.2.12.1">Magena qabolo, de to ona manga doguruga ma rabaka o Jou wasingangasu ma ngale ona upa he itagi kali o Herodeska.</s>
      <s id="b.MAT.2.12.2">Komagena imaaka so o Herodeska ona he itagi kawa, de iliho gena o ngeko ma somoa yamote sidago imasidiado kali manga dokuka.</s>
     </seg>
     <seg type="verse" id="b.MAT.2.13">
      <s id="b.MAT.2.13.1">O nyawa icocawaro gena imajobo so ipasaka, de o Jou Awi malaikat imasimane kali o Yusuf awi doguruga ma rabaka.</s>
      <s id="b.MAT.2.13.2">De o malaikat magena itemo o Yusufka, "O Herodes awi edekati o ngopa Una magena wisari ma ngale iwitooma.</s>
      <s id="b.MAT.2.13.3">Ma sababu magegena, so hika nomomi la o ngopa Una magena de ma awa nangaho la niloqa nimatuluru de nikahika o Mesirka nigoge.</s>
      <s id="b.MAT.2.13.4">Kagena nigogesi, de nitamaha sidago Ngohi asa tonisingangasu kali ngonaka."</s>
     </seg>
     <seg type="verse" id="b.MAT.2.14">
      <s id="b.MAT.2.14.1">O Yusuf awi gogiolo ma rabaka de womomi, so o putu magena bato o ngopa una magena de ma awa asa wangaho so itagi imatuluru o Mesirka.</s>
     </seg>
     <seg type="verse" id="b.MAT.2.15">
      <s id="b.MAT.2.15.1">Ona yangodu kagena igoge sidago lo o Herodes wosone.</s>
      <s id="b.MAT.2.15.2">Ma dodagi komagena, so igogou maro o kia o Jou wotemo lo qabolo Awi nabika, ena gena, "Ai ngopa done asa Ngohi towiaso o Mesirno."</s>
     </seg>
     <seg type="verse" id="b.MAT.2.16">
      <s id="b.MAT.2.16.1">Ma orasi o nyawa icocawaro ona magena ilihoka, de o Herodes asa wogiise so una wanako itiai, igogou o nyawa icocawaro gena iwisihagaka.</s>
      <s id="b.MAT.2.16.2">So foloisi witoosa, sababu awi edekati o ngopa Una magena bilasu witooma.</s>
      <s id="b.MAT.2.16.3">So kagena de o Herodes awi prajurit wasulo bilasu itagi o Betlehemka de magena ma sigilolika, la o bi ngopa yanau manga umuru o taungu sinotoka de isikahuku gena bilasu yatooma.</s>
      <s id="b.MAT.2.16.4">Sababu una wositero de o nyawa icocawaro manga singangasu unaka o ngoma magena yakelelo ma nonoma o dipaka, gena he o taungu sinoto qabolo ipasaka.</s>
     </seg>
     <seg type="verse" id="b.MAT.2.17">
      <s id="b.MAT.2.17.1">So o bi ngopa yanau yatotooma gena isiganapuka o Jou Awi demo o kia iqomaka ma nabi Yeremia wosilefo qaboloka, ena gena,</s>
     </seg>
     <seg type="verse" id="b.MAT.2.18">
      <s id="b.MAT.2.18.1">"O Rama ma dokuka gena bai kanaga o gari isitoore qaili poli, manga sininga ipeleso de lo qasiri.</s>
      <s id="b.MAT.2.18.2">Kanaga ongo Rahel mododora de moari de lo misiduduga lo moholu bai, sababu ami ngopa yatoomaka."</s>
     </seg>
     <seg type="verse" id="b.MAT.2.19">
      <s id="b.MAT.2.19.1">So ipasaka de o Herodes wosoneka, de ma dongoho magena o Yusuf de awi tahu ma raba moi gena ka o Mesir kasi de o Jou Awi malaikat moi womasimane o Yusuf awi doguruga ma rabaka.</s>
     </seg>
     <seg type="verse" id="b.MAT.2.20">
      <s id="b.MAT.2.20.1">De wotemo, "Yusuf!</s>
      <s id="b.MAT.2.20.2">O nyawa manga edekati qatotorou ma ngale o ngopa magena witooma, gena wosoneka.</s>
      <s id="b.MAT.2.20.3">Sababu komagena so hika nomomi la o ngopa Una magena de ma awa nasigiliho o Israel ma nyawa manga dokuka."</s>
     </seg>
     <seg type="verse" id="b.MAT.2.21">
      <s id="b.MAT.2.21.1">Qabolo de una gila-gila womomi, so o ngopa Una magena de ma awa wasigiliho o Israel ma nyawa manga dokuka, maro o kia o malaikat magena widedemo unaka.</s>
     </seg>
     <seg type="verse" id="b.MAT.2.22">
      <s id="b.MAT.2.22.1">Duma o Yudea ma daeraka gena o Herodes ma ngopa moi awi ronga o Arkhelaus gena wokolanoka ma baba witagali.</s>
      <s id="b.MAT.2.22.2">Magena igogou so o Yusuf gena wogiise de wanakoka, so wimodo upa sidago o Arkhelaus o ngopa magena witooma.</s>
      <s id="b.MAT.2.22.3">Ma sababu magegena so o Jou Awi malaikat moili yahino o Yusuf awi doguruga ma rabaka wisingangasu la ona o tahu ma raba moi imasirese kali, so itagi yakahika o Galilea ma tonaka,</s>
     </seg>
     <seg type="verse" id="b.MAT.2.23">
      <s id="b.MAT.2.23.1">o doku moi ma ronga o Nazaretka igoge.</s>
      <s id="b.MAT.2.23.2">Kagena igoge gena isiganapuka, maro o kia iqomaka o Jou Awi demo o bi nabi yalefo qaboloka ma ngale o ngopa Una magena, "Done asa o nyawa itemo Una magena o Nazaretka ma nyawa."</s>
     </seg>
    </div>
    <div type="chapter" id="b.MAT.3">
     <seg type="verse" id="b.MAT.3.1">
      <s id="b.MAT.3.1.1">O orasi magena o Yesus kanagasi o Galilea ma tonaka wogoge so he o taungu muruo naga ipasaka, kagena de o Yohanes una o bi nyawa waoosi magena wahino de o Yudea ma tona ibobeleuka wogoge womatingaka.</s>
     </seg>
     <seg type="verse" id="b.MAT.3.5">
      <s id="b.MAT.3.5.1">So awi ino gena ka o galasosoko de o hopu ifofufuru ma madu, de awi baju lo ka o unta ma gogo, de awi doi ma bobiliku lo ka o haiwani ma kahi.</s>
      <s id="b.MAT.3.5.2">Kanaga o Yerusalemno ma bi nyawa, o Yudea ma bi doku de ma bi kotano ma nyawa, de o Yordan ma Selera ma sigilolino ma bi doku-dokuno ma nyawa gena he yangodu o tona ibobeleuka yahino o Yohanes Wooosika.</s>
      <s id="b.MAT.3.5.3">So kagena o nyawa yadadala manga simaka de una wadoto de wasingangasu, de womatoore wotemo, "He!</s>
      <s id="b.MAT.3.5.4">Ngini bilasu nimatoba de nimatoduba la nia dorou niodongosa, sababu ma orasi he imasidiado ma ngale o Gikimoi asa wopareta maro o kolano moi."</s>
      <s id="b.MAT.3.5.5">O Yohanes gena una manena qabolo maro o kia iqomaka o Jou Awi demo ma nabi Yesaya wosilelefo qaboloka, ena gena, "Kanaga o nyawa moi o tona ibobeleuka womatotoore, 'He!</s>
      <s id="b.MAT.3.5.6">Ma ngale nanga Jou Awi hino gena ngini nimasidailako.</s>
      <s id="b.MAT.3.5.7">La o ngeko gena bilasu nisibolowo de nisitiai.' "</s>
     </seg>
     <seg type="verse" id="b.MAT.3.6">
      <s id="b.MAT.3.6.1">O riho magenaka o nyawa yadala yoise de yamote o Yohanes awi dodoto so to ona manga dorou imamangaku o Gikimoi Awi simaka, qabolo de asa o Yohanes waosi o Yordan ma Seleraka.</s>
     </seg>
     <seg type="verse" id="b.MAT.3.7">
      <s id="b.MAT.3.7.1">So kanaga lo o Farisika ma nyawa de o Sadukika ma nyawa lo yahino ma ngale ona lo yaosi.</s>
      <s id="b.MAT.3.7.2">Duma ma orasi o Yohanes wakelelo ona yahino de una wotemo onaka, "Icala!</s>
      <s id="b.MAT.3.7.3">Ngini manena o nyawa nikokulai, maro o ngihia gena o nyawaka yagoli.</s>
      <s id="b.MAT.3.7.4">Ngini nia fikiri gena ka cawali tiniosi so aku niloqa o Gikimoi Awi doosa ma sangisarano, duma nia fikiri maro magegena isala.</s>
     </seg>
     <seg type="verse" id="b.MAT.3.8">
      <s id="b.MAT.3.8.1">Hika nia sopo nisimane kasi, imatero de nia dorou qangodu niapalako, la aku tinipiricaya igogou ngini gena nimatoba de nimatodubaka.</s>
     </seg>
     <seg type="verse" id="b.MAT.3.9">
      <s id="b.MAT.3.9.1">De upa lo nia sininga ma rabaka niatagapi de nitemo, 'Igogou, ngomi manena o Abraham awi ngopa de awi danoku so mia dorou ma fanggali gena miamakewa.'</s>
      <s id="b.MAT.3.9.2">Komagenawa.</s>
      <s id="b.MAT.3.9.3">Ngohi totemo nginika, igogou de o bi teto-teto manena bato o Gikimoi gena aku waaka o Abraham awi ngopa de awi dano so qadoohawa.</s>
      <s id="b.MAT.3.9.4">Nakoso ngini nimatoba de nimatodubawa gena, bilasu Una asa winifanggali de o dorou.</s>
     </seg>
     <seg type="verse" id="b.MAT.3.10">
      <s id="b.MAT.3.10.1">O orasi manena naga o Gikimoi wosidailako qaboloka, la o nyawa nagoona imatoba de imatodubawa, ona magena asa wasisangisara de o narakaku waumo.</s>
      <s id="b.MAT.3.10.2">Gena maro o bi basu kanaga isidailako de ihadoku o gota ma hutu ma golaka eko ma ngutuka, so o bi gota la ma sopo qatotorou gena igogou done asa yatoqa de yaumo o uku isosora-sora ma rabaku.</s>
     </seg>
     <seg type="verse" id="b.MAT.3.11">
      <s id="b.MAT.3.11.1">So ngohi manena gena ngini o nyawa tiniosi de o ake la idadi maro o nonako moi gena, igogou ngini nimatoba de nimatodubaka, duma ma orasika kanaga wimoi asa wahino wotuuruno, gena Una Awi manara foloi ilamo, so ngohi manena to Una Awi simaka gena o kia lo waali idahe, ka Awi capato taaho maro o nyawa wileleleani moi lo idadiwa.</s>
      <s id="b.MAT.3.11.2">De ngini la kanaga nimatoba de nimatodubaka, Una magena asa wosingosa o Gurumi Qatetebi ma kuasa de o uku la nia sininga ma rabaka wopareta.</s>
     </seg>
     <seg type="verse" id="b.MAT.3.12">
      <s id="b.MAT.3.12.1">O Gikimoi wosidailako la o bi nyawa yangodu wafanggali.</s>
      <s id="b.MAT.3.12.2">O nyawa de manga sininga itotiai ona magena wangaho o sorogaka, duma o nyawa ma dorou ona magena wasisangisara ka sidutu ikakali.</s>
      <s id="b.MAT.3.12.3">Maro wotototoro moi awi giaka kanaga de awi tatapaka.</s>
      <s id="b.MAT.3.12.4">Wosidailako ma ngale o tamo qangodu wataqo sidago qatebi.</s>
      <s id="b.MAT.3.12.5">O tamo qalalake gena asa watolomu de o polaka wadiahi, duma ma soora gena asa watupu so waumo o uku isosora-soraku de lo itatatu-tatu kawa."</s>
     </seg>
     <seg type="verse" id="b.MAT.3.13">
      <s id="b.MAT.3.13.1">O orasi magena qabolo de o Yesus o Galilea ma tonaka de wotagi o Yohaneska o Yordan ma Seleraka.</s>
      <s id="b.MAT.3.13.2">So o Yesus wogolo la Una lo aku wiosi.</s>
     </seg>
     <seg type="verse" id="b.MAT.3.14">
      <s id="b.MAT.3.14.1">Duma o Yohanes asa woholu so wotemo, "Idadiwa, Baba!</s>
      <s id="b.MAT.3.14.2">Bilasu Ngona de asa aku ngohi noiosi.</s>
      <s id="b.MAT.3.14.3">De qadoohaso Ngona nahino ngohino.</s>
      <s id="b.MAT.3.14.4">Komagenawa, bilasu ngohi tahika Ngonaka."</s>
     </seg>
     <seg type="verse" id="b.MAT.3.15">
      <s id="b.MAT.3.15.1">Ma ngale komagena, so o Yesus wosango unaka wotemo, "Qohaka, la o moi-moi magegena idadi, sababu ngone bilasu pamote komagena la o Gikimoi Awi dupa paaka patotiai."</s>
      <s id="b.MAT.3.15.2">Qabolo de o Yohanes gena wisimote so o Yesus iwiosika.</s>
     </seg>
     <seg type="verse" id="b.MAT.3.16">
      <s id="b.MAT.3.16.1">Ma orasi o Yesus wiosi qabolo so o Yordan ma Seleraye asa ka wodolaye, de imatodoka o dipa ipelenga de yakelelo o Gikimoi Awi Gurumi iuti imatero maro o namo dara de itangi Unaku.</s>
     </seg>
     <seg type="verse" id="b.MAT.3.17">
      <s id="b.MAT.3.17.1">Ato itangi de o ili moi yoise o sorogaku itemo, "Una manena to Ngohi Ai Ngopa towidododara.</s>
      <s id="b.MAT.3.17.2">De Una magena Ngohi towidupa."</s>
     </seg>
    </div>
    <div type="chapter" id="b.MAT.4">
     <seg type="verse" id="b.MAT.4.1">
      <s id="b.MAT.4.1.1">Qaboloku de o Gikimoi Awi Gurumi magena o Yesus wingaho o tona ibobeleuka la o Iblis iwibaja la ma ngale o dorouku wisitura.</s>
     </seg>
     <seg type="verse" id="b.MAT.4.2">
      <s id="b.MAT.4.2.1">O orasi magena o Yesus gena ma deka o putu moruha de o wange moruha wooqowa de woudowa, so qabolo Una wisapika.</s>
     </seg>
     <seg type="verse" id="b.MAT.4.3">
      <s id="b.MAT.4.3.1">So kagena de o Iblis yahino de iwibaja itemo Unaka, "Ngona gena igogou o Gikimoi Awi Ngopa.</s>
      <s id="b.MAT.4.3.2">So hika o bi teto manena nasulo la imadadi o roti la aku naoqo."</s>
     </seg>
     <seg type="verse" id="b.MAT.4.4">
      <s id="b.MAT.4.4.1">Duma Una wosango wotemo, "Kanaga o Gikimoi Awi Jaji ma Bukuka isilefoka, 'Nako o bi nyawa gena upa ka cawali o ino so ioho, duma ka cawali o Gikimoi Awi demo la yasigise de yaaka.' "</s>
     </seg>
     <seg type="verse" id="b.MAT.4.5">
      <s id="b.MAT.4.5.1">Kagena qabolo de o Iblis o Yesus iwingaholi o Yerusalemka, eko o kota qatetebika, de iwihado kadaku o Gikimoi Awi Tahu ma ponaka,</s>
     </seg>
     <seg type="verse" id="b.MAT.4.6">
      <s id="b.MAT.4.6.1">de itemo Unaka, "Igogou!</s>
      <s id="b.MAT.4.6.2">Ngona o Gikimoi ma Ngopa.</s>
      <s id="b.MAT.4.6.3">Hika kagena de kudahu nomatura, sababu o Gikimoi Awi Jaji ma Bukuka isilefoka, 'Ma ngale Ngona gena Una asa Awi malaikat wapareta, la ona magena asa inigubare, ma ngale Ani qohu lo o tetoku upa yadahe.' "</s>
     </seg>
     <seg type="verse" id="b.MAT.4.7">
      <s id="b.MAT.4.7.1">So o Yesus wosango wotemo, "Kanagasi o Bukuka isilefoli komanena, 'Ani Jou Gikimoi gena upa nowidahake.' "</s>
     </seg>
     <seg type="verse" id="b.MAT.4.8">
      <s id="b.MAT.4.8.1">Kagena de o Iblis iwingaho kali o tala moi ikukuru-kuruye, so ma qokuka de wisikelelo o dunia ma bi bangsa qangodu ma loha de ma kaya Unaka,</s>
     </seg>
     <seg type="verse" id="b.MAT.4.9">
      <s id="b.MAT.4.9.1">de itemo, "O moi-moi qangodu manena asa tonihike Ngonaka, hitilahi nobukuku de nosuba ngohika."</s>
     </seg>
     <seg type="verse" id="b.MAT.4.10">
      <s id="b.MAT.4.10.1">Magena de o Yesus wotemo, "Hiwa, Iblis!</s>
      <s id="b.MAT.4.10.2">Ngosoku ma deda noloqa.</s>
      <s id="b.MAT.4.10.3">Sababu kanaga o Bukuka isilefoka, 'Bilasu nowisuba nanga Jou Gikimoika de cawali Una nowileleani.' "</s>
     </seg>
     <seg type="verse" id="b.MAT.4.11">
      <s id="b.MAT.4.11.1">Gila-gila o Iblis magena iloqa so o Yesus widongosaku, de imatodoka o bi malaikat yahino so asa Una iwileleanika.</s>
     </seg>
     <seg type="verse" id="b.MAT.4.12">
      <s id="b.MAT.4.12.1">Ma orasi magena de o Yesus wogiise o Yohanes gena wibuika, so Una o Yudea ma daeraka de womasirese wokahika o Galilea ma tonaka.</s>
     </seg>
     <seg type="verse" id="b.MAT.4.13">
      <s id="b.MAT.4.13.1">So o Nazaret ma doku wodongosa de wokahika o Zebulon de o Naftali ma daeraka o Galilea ma talaga ma dateka, so wogoge o Kapernaum ma dokuka.</s>
     </seg>
     <seg type="verse" id="b.MAT.4.14">
      <s id="b.MAT.4.14.1">Komagena waaka sidago idadi de isiganapu o kia maro iqomaka o Gikimoi Awi demo ma nabi Yesaya wosilefo qaboloka, ena gena,</s>
     </seg>
     <seg type="verse" id="b.MAT.4.15">
      <s id="b.MAT.4.15.1">"Ona o Yahudika ma nyawa de lo o Yahudika ma nyawa yasowo la kanaga igogoge o Galilea ma tonaka o talaga ma dateka, kagena o Yordan ma Selera ma sonongaka, kiaka o Zebulon ma nyawa de lo o Naftali ma nyawa to ona manga tonaka.</s>
     </seg>
     <seg type="verse" id="b.MAT.4.16">
      <s id="b.MAT.4.16.1">Iqomaka ona magena o sakaputu ma rabaka ioho de yamodo done ona dede o Gikimoi imakitingaka.</s>
      <s id="b.MAT.4.16.2">Duma o orasi manena o nita ma siwa ilalamo asa yakeleloka, sababu igogou o wange moi ibaoka de yadisiwa onaka."</s>
     </seg>
     <seg type="verse" id="b.MAT.4.17">
      <s id="b.MAT.4.17.1">Ma orasi magena de isikahino o Yesus wodoto wotemo, "He!</s>
      <s id="b.MAT.4.17.2">Nimatoba de nimatoduba la nia dorou niodongosa, sababu o Gikimoi wopareta maro o kolano moi gena he womasidiado."</s>
     </seg>
     <seg type="verse" id="b.MAT.4.18">
      <s id="b.MAT.4.18.1">So ma moiku o Yesus wotagi-tagi o Galilea ma Talaga ma dateka, de Una wamake o nyawa yasinoto o nao isasari, ona magena o Simon (iwisiaso lo o Petrus) de ma nongoru moi awi ronga o Andreas.</s>
      <s id="b.MAT.4.18.2">Ona yasinoto o talaga ma dateno o nao yosoma.</s>
     </seg>
     <seg type="verse" id="b.MAT.4.19">
      <s id="b.MAT.4.19.1">Kagena de o Yesus waaso de wotemo onaka, "He!</s>
      <s id="b.MAT.4.19.2">Hino la nimote Ngohi.</s>
      <s id="b.MAT.4.19.3">Nako ngini gena Ngohi aku tinidoto ma ngale ngini o bi nyawa asa niadoto la imote Ngohika, imatero maro o nao niasoma la niatolomu."</s>
     </seg>
     <seg type="verse" id="b.MAT.4.20">
      <s id="b.MAT.4.20.1">Gila-gila ona manga soma yodongosaka, so asa itagi Una iwimoteka.</s>
     </seg>
     <seg type="verse" id="b.MAT.4.21">
      <s id="b.MAT.4.21.1">So kagena de Una wotagi wogila-gila, de wamake kali o nyawa yasinotoli ma ria de ma nongoru, ena o Yakobus de o Yohanes.</s>
      <s id="b.MAT.4.21.2">Ona magena de manga baba o Zebedeus manga soma isidiahi o deru ma rabaka.</s>
      <s id="b.MAT.4.21.3">De ona lo o Yesus waaso,</s>
     </seg>
     <seg type="verse" id="b.MAT.4.22">
      <s id="b.MAT.4.22.1">so gila-gila ona manga baba de manga deru yodongosa de asa Una iwimoteka.</s>
     </seg>
     <seg type="verse" id="b.MAT.4.23">
      <s id="b.MAT.4.23.1">Qabolo de o Yesus o Galilea ma bi doku wakiloli so wahika manga puji ma bi tahuka wodoto de o habari qaloloha wosihabari ma ngale o Gikimoi asa wopareta.</s>
      <s id="b.MAT.4.23.2">De lo o nyawa yasisiri de yopopanyake gena yangodu wasiloha.</s>
     </seg>
     <seg type="verse" id="b.MAT.4.24">
      <s id="b.MAT.4.24.1">Mutuwade o habari ma ngale o Yesus gena o bi nyawa yogiise de yanako sidago o bi doku o Siria ma daera ma sigilolino, so o nyawa yadadala yahino Unano.</s>
      <s id="b.MAT.4.24.2">O nyawa ona magena yangaho o nyawa yasisiri yadala moi-moi de manga panyake imaketerowa.</s>
      <s id="b.MAT.4.24.3">O nyawa ona magena kanaga manga siri isangisara poli, yakokitoka, yamumusu de lo manga rohe isosone yangodu ona magena Una wasilohaka.</s>
     </seg>
     <seg type="verse" id="b.MAT.4.25">
      <s id="b.MAT.4.25.1">Sidago lo o nyawa yadala icarawa gena ka ituo-tuo Una wimote-mote.</s>
      <s id="b.MAT.4.25.2">Ona magena o Galilea ma tonano, o Doku Mogiowo ma daerano, o Yerusalemno, o Yudea ma daerano de lo o Yordan ma Selera ma sonongano.</s>
     </seg>
    </div>
    <div type="chapter" id="b.MAT.5">
     <seg type="verse" id="b.MAT.5.1">
      <s id="b.MAT.5.1.1">Ato o Yesus wakelelo o nyawa yadadala ona magena iwimoteno, de Una wodola o qoku moiye.</s>
      <s id="b.MAT.5.1.2">So qabolo de kagena wogogeku, de o nyawa iwimomote gena yahino so kagena iwisigilolino,</s>
     </seg>
     <seg type="verse" id="b.MAT.5.2">
      <s id="b.MAT.5.2.1">de Una ona magena wadoto wotemo,</s>
     </seg>
     <seg type="verse" id="b.MAT.5.3">
      <s id="b.MAT.5.3.1">"Ngaroko, o nyawa yamalo manga sininga ma buturu ihiwa, ka cawali o Gikimoi wasiputuru, ona igogou yosanangi, sababu ona magena igogou o Gikimoi Awi nyawa-nyawa Awi pareta ma rabaka.</s>
     </seg>
     <seg type="verse" id="b.MAT.5.4">
      <s id="b.MAT.5.4.1">Ngaroko, o nyawa manga sininga ipeleso, ona igogou yosanangi, sababu ona magena asa o Gikimoi wasiputuru so ona yopeleso kawa.</s>
     </seg>
     <seg type="verse" id="b.MAT.5.5">
      <s id="b.MAT.5.5.1">O nyawa manga sininga qamuuqu, ona igogou yosanangi, sababu ona magenaka igogou o Gikimoi Awi jaji asa wosiganapu.</s>
     </seg>
     <seg type="verse" id="b.MAT.5.6">
      <s id="b.MAT.5.6.1">O nyawa igogou de manga dupa so manga sininga itiai o Gikimoi Awi simaka, ona igogou yosanangi, sababu o kia yodudupa gena asa o Gikimoi wahike de ma boloika.</s>
     </seg>
     <seg type="verse" id="b.MAT.5.7">
      <s id="b.MAT.5.7.1">O nyawa la kanaga o nyawa ma somoa yagalusiri, ona igogou yosanangi, sababu ona magena lo asa o Gikimoi wagalusiri.</s>
     </seg>
     <seg type="verse" id="b.MAT.5.8">
      <s id="b.MAT.5.8.1">O nyawa manga sininga ibolowo, ona igogou yosanangi, sababu ona magena done asa o Gikimoi aku iwikelelo de iwinako igogou.</s>
     </seg>
     <seg type="verse" id="b.MAT.5.9">
      <s id="b.MAT.5.9.1">O nyawa yodupa yaaka so o nyawa imakadame moi de moika, ona igogou yosanangi, sababu ona magena asa o Gikimoi waqehe maro Awi ngopa-ngopa masirete.</s>
     </seg>
     <seg type="verse" id="b.MAT.5.10">
      <s id="b.MAT.5.10.1">Ngaroko, o nyawa o sangisara yamake ma sababu manga sininga de manga gogoho magena itotiai, ona igogou yosanangi.</s>
      <s id="b.MAT.5.10.2">Ona magena igogou o Gikimoi Awi nyawa-nyawa Awi pareta ma rabaka.</s>
     </seg>
     <seg type="verse" id="b.MAT.5.11">
      <s id="b.MAT.5.11.1">Ngaroko, o nyawa o demo ma dorou nigaka, de inisangisara, de lo nisibicara qatorou sababu ma ngale Ngohi nimote, ngini igogou nisanangi.</s>
     </seg>
     <seg type="verse" id="b.MAT.5.12">
      <s id="b.MAT.5.12.1">Komagena lo iqomaka o bi nabi yasangisaraka.</s>
      <s id="b.MAT.5.12.2">So hika ninali de sininga ifoloi isanangi.</s>
      <s id="b.MAT.5.12.3">Sababu nia fanggali qaloha icarawa gena o Gikimoi wosidailako qabolo kadaku o sorogaka."</s>
     </seg>
     <seg type="verse" id="b.MAT.5.13">
      <s id="b.MAT.5.13.1">"Ngini manena, nakoso nia gogoho foloisi qaloha de itiai gena, asa de ma faida o dunia ma bi nyawaka.</s>
      <s id="b.MAT.5.13.2">Maro o gasi kanaga nidogo nia inoku la o nyawa yodupa yaoqo.</s>
      <s id="b.MAT.5.13.3">Nakoso ngini nia gogoho qatorou, magena imatero de o gasi qamiri kawa so qahaoka, de niaaka niadodoohasi la aku qamiri kali.</s>
      <s id="b.MAT.5.13.4">Ma faida gena ihiwaka, so bilasu ka niaumo de o nyawa isidodipitoku.</s>
     </seg>
     <seg type="verse" id="b.MAT.5.14">
      <s id="b.MAT.5.14.1">Ngini manena o bi moi-moi itotiai niasikelelo maro o nita moi yadisiwa o dunia ma bi nyawaka.</s>
      <s id="b.MAT.5.14.2">De imatero lo o doku moi la yahado o tala ma qokuka, gena o nyawa yangodu ka yakelelo.</s>
     </seg>
     <seg type="verse" id="b.MAT.5.15">
      <s id="b.MAT.5.15.1">De nako o poci moi gena kanaga lo pamakewa maro o poci o nyawa moi watupuka de lo o poci magena o kula wositalakeka.</s>
      <s id="b.MAT.5.15.2">Duma bilasu o poci magena wahado ma dadamika, ma ngale o nyawa o tahu ma rabaka aku ma siwa gena yangodu yamake.</s>
     </seg>
     <seg type="verse" id="b.MAT.5.16">
      <s id="b.MAT.5.16.1">Maro o doku moi o tala ma qokuka de o poci moi o dadamika o nyawa yangodu ka yakelelo, komagena ngini lo o loha niaaaka aku o nyawa yangodu yakelelo de ona lo nia Baba o sorogaka aku wisigiliri."</s>
     </seg>
     <seg type="verse" id="b.MAT.5.17">
      <s id="b.MAT.5.17.1">O Yesus wasibicarasi, o nyawa yadadalaka wotemo kali, "Upa lo ngini nitemo, Ngohi tahino o duniaka ma ngale o Gikimoi Awi bobita o Musa de o nabi-nabi yalelefoka gena tasisa duma ma ngale tinidoto eko tinisingangasu ma meta itotiai nginika.</s>
     </seg>
     <seg type="verse" id="b.MAT.5.18">
      <s id="b.MAT.5.18.1">Ngini tinisingangasu igogou, idodooha ma deka nakoso o dipa de o tona la ka pakelelosi gena, o Gikimoi Awi bobita qangodu ma rabaka kanaga ma ceceke moi lo akuwa isisa eko itagali, so o moi-moi qangodu magena bilasu idadi kasi.</s>
     </seg>
     <seg type="verse" id="b.MAT.5.19">
      <s id="b.MAT.5.19.1">Komagena so o bobita qangodu ma rabaka la kanaga o nyawa itemo manena o bobita ma ceceke moi so ngaroko yatilaku, de lo yasigaro o nyawa ma somoaka la ona lo yatilaku, de o nyawa ona magena, nakoso o Gikimoi Awi pareta ma rabaka gena, manga horomati asa ikurangi.</s>
      <s id="b.MAT.5.19.2">Duma o nyawa la kanaga o bobita qangodu yaaka de o nyawa ma somoa lo yasigaro la ona lo yaakali, de o nyawa ona magena nakoso o Gikimoi Awi pareta ma rabaka de asa yahoromati .</s>
     </seg>
     <seg type="verse" id="b.MAT.5.20">
      <s id="b.MAT.5.20.1">Komagena ngini manena akuwa niwosa o Gikimoi Awi pareta ma rabaka, ka cawali o moi-moi o kia itotiai gena niaaka ifoloisi nikaeli de o bi guru agama de lo o Farisika ma nyawa ona magena."</s>
     </seg>
     <seg type="verse" id="b.MAT.5.21">
      <s id="b.MAT.5.21.1">"Ngini ningodu nianako gena iqoqomaka kanaga nia dodoto manena isingangasu qabolo nia ete de nia toporaka, ena gena, 'Ngini upa nitooma.</s>
      <s id="b.MAT.5.21.2">Nakoso o nyawa la yotooma, ona magena bilasu yasisala.'</s>
     </seg>
     <seg type="verse" id="b.MAT.5.22">
      <s id="b.MAT.5.22.1">Duma orasi manena Ngohi totemo nginika, o nyawa nagoona la o nyawa ma somoa moi de yangamo, ona magena lo bilasu yasisala maro yotooma moi.</s>
      <s id="b.MAT.5.22.2">De o nyawa la kanaga manga dodiao manga ronga yogaka qatorou, o nyawa ona magena bilasu yangaho la yasisala o Mahkamah Agama manga simaka.</s>
      <s id="b.MAT.5.22.3">De lo o nyawa la kanaga manga dodiaoka yatemo, 'Nofufuma de o nyawa ma dorou!' o nyawa ona magena bilasu o naraka ma ukuku yaumo.</s>
     </seg>
     <seg type="verse" id="b.MAT.5.23">
      <s id="b.MAT.5.23.1">Komagena so nakoso ngini la nitagi nisumbayang de kagena o suba ma rihoka nia gaso nisisuba o Gikimoika, de nimasininga kanaga o nyawa ma somoa manga sininga niasirika so ngini inidoosaka,</s>
     </seg>
     <seg type="verse" id="b.MAT.5.24">
      <s id="b.MAT.5.24.1">foloi qaloha nia gaso magena niahado kusi, la nitagi o nyawa inidodoosa magenaka la nimakadame kasi.</s>
      <s id="b.MAT.5.24.2">Qabolo de asa nitagi nisumbayang de nia gaso magena nisisuba o Gikimoika, la o Gikimoi gena asa nia gaso waqehe qalohaka.</s>
     </seg>
     <seg type="verse" id="b.MAT.5.25">
      <s id="b.MAT.5.25.1">Posiade-ade, nakoso o nyawa moi la ngona woningaho awi edekati wonikalaki o hakimka, de ma orasi ngini niado waasi, de hika ngona de o nyawa una magena nimakadame kasi.</s>
      <s id="b.MAT.5.25.2">Upa sidago o nyawa una magena asa wonitota o hakimka, de o hakim lo nitota o polisika, de lo o polisi done asa nitota o bui ma tahuka.</s>
     </seg>
     <seg type="verse" id="b.MAT.5.26">
      <s id="b.MAT.5.26.1">Ngonaka tonisingangasu igogou, ngona gena o bui ma tahu ma rabano akuwa nosupu, nakoso nibobangu gena nofangu qamata waasi."</s>
     </seg>
     <seg type="verse" id="b.MAT.5.27">
      <s id="b.MAT.5.27.1">"Ngini ningodu nianako gena iqoqomaka kanaga nia dodotoka asa itemo maro komanena, 'Upa nisundali.'</s>
     </seg>
     <seg type="verse" id="b.MAT.5.28">
      <s id="b.MAT.5.28.1">Duma o orasi manena Ngohi totemo nginika, yanau moi la kanaga o ngopeqeka moi womikelelo de awi sininga ma rabaka igogou-gogou wominyafusu, de una magena o nyafusu ma dorou waaka qabolo de o ngopeqeka muna magena awi sininga ma rabaka.</s>
     </seg>
     <seg type="verse" id="b.MAT.5.29">
      <s id="b.MAT.5.29.1">So nakoso ka cawali ani lako ma girinaka de ngona o dorouku notura, hika la ani lako ma sononga magena napeleu la naumoka.</s>
      <s id="b.MAT.5.29.2">Lebelaha ngona o dorou naaka kawa de ani lako ma sononga ihiwaka, upa sidago ani rohe qaasu-asu de o narakaku niumo.</s>
     </seg>
     <seg type="verse" id="b.MAT.5.30">
      <s id="b.MAT.5.30.1">Komagena lo nakoso ani gia ma girinaka idadi sababu sidago o dorouku notura, hika nabitogu ani gia magena la naumoka bai!</s>
      <s id="b.MAT.5.30.2">Lebelaha o dorou naaka kawa de ani gia ma sononga ihiwaka, upa sidago ani rohe qaasu-asu de o narakaku niumo."</s>
     </seg>
     <seg type="verse" id="b.MAT.5.31">
      <s id="b.MAT.5.31.1">"Kanagali o dodoto maro komanena, 'Yanau moi aku awi peqeka waholu, hitilahi ma peqeka gena o surati ngongolu womihike.'</s>
     </seg>
     <seg type="verse" id="b.MAT.5.32">
      <s id="b.MAT.5.32.1">Duma orasi manena Ngohi totemo nginika, yanau moi la ma peqeka womiholuka, de una asa de awi sala, ka cawali muna gena mosundali moqomaka.</s>
      <s id="b.MAT.5.32.2">Sababu nakoso muna ma duuruka mokawi de yanau ma somoali, de ma roka ma nonoma gena waaka so igogou muna magena mosundali ma ngale unaka.</s>
      <s id="b.MAT.5.32.3">De naguuna yanau ma somoali o ngopeqeka muna magena womikawi kali, gena una lo wosundali qaboloka."</s>
     </seg>
     <seg type="verse" id="b.MAT.5.33">
      <s id="b.MAT.5.33.1">"Ngini ningodu nianakoli gena iqoqomaka kanaga nia dodoto manena isingangasu qabolo nia ete de nia toporaka.</s>
      <s id="b.MAT.5.33.2">Ena gena, 'Nia jaji upa niatilaku.</s>
      <s id="b.MAT.5.33.3">O kia naga moi ngini nijaji de nisasika o Jou Awi simaka bilasu niaaka de niaganapu.'</s>
     </seg>
     <seg type="verse" id="b.MAT.5.34">
      <s id="b.MAT.5.34.1">Duma orasi manena Ngohi totemo nginika, upa lo nisasi bai!</s>
      <s id="b.MAT.5.34.2">Upa lo nisasi de nitemo o sorogaka, sababu o soroga gena o Gikimoi Awi pareta ma kursi.</s>
     </seg>
     <seg type="verse" id="b.MAT.5.35">
      <s id="b.MAT.5.35.1">Komagena lo upa nisasi de nitemo o duniaka, sababu o dunia gena to Una Awi qohu ma nanaho, eko lo nisasi de nitemo o Yerusalemka, sababu magena o Gikimoi Una o Kolano Wilalamo to Una Awi kota.</s>
     </seg>
     <seg type="verse" id="b.MAT.5.36">
      <s id="b.MAT.5.36.1">De upa lo nisasi de nitemo nia saheka, sababu ngini masirete gena nia hutu ngai moi lo niaakuwa niaaka idadi qataro eko qaare.</s>
     </seg>
     <seg type="verse" id="b.MAT.5.37">
      <s id="b.MAT.5.37.1">So hika ngini nitemo bato 'Komagena' nakoso nisidailako la niaaka, eko 'Hiwa' nakoso niholu niaaka.</s>
      <s id="b.MAT.5.37.2">Nakoso de ma boloika, magena ma sihino o Iblisno."</s>
     </seg>
     <seg type="verse" id="b.MAT.5.38">
      <s id="b.MAT.5.38.1">"Ngini ningodu nianako gena iqoqomaka kanaga nia dodotoka asa itemo maro komanena, 'O lako so ma dagali o lako, o ingi so ma dagali o ingi.'</s>
     </seg>
     <seg type="verse" id="b.MAT.5.39">
      <s id="b.MAT.5.39.1">Duma orasi manena Ngohi totemo nginika, upa la o nyawa o dorou yaaka nginika de niafanggali de o dorou niaka onaka.</s>
      <s id="b.MAT.5.39.2">Duma nakoso o nyawa la nia ngingiti ma girinaka yangapo, de hika nia ngingiti ma gubalika niahike la yangapo kali.</s>
     </seg>
     <seg type="verse" id="b.MAT.5.40">
      <s id="b.MAT.5.40.1">De nakoso ngini la o nyawa nikalaki ma ngale nia baju yaqehe, de foloi qaloha nia juba lo niahikeka.</s>
     </seg>
     <seg type="verse" id="b.MAT.5.41">
      <s id="b.MAT.5.41.1">Nakoso o prajurit moi winigegego awi gina niamoku la niaaho ma gaku o kilo moi, de hika ngini niaaho de nitagi ma gaku sidago lo o kilo sinotoka.</s>
     </seg>
     <seg type="verse" id="b.MAT.5.42">
      <s id="b.MAT.5.42.1">De lo nakoso kanaga nia arata moi la o nyawa ma somoa yagolo, de hika niahike onaka.</s>
      <s id="b.MAT.5.42.2">De upa lo nisikusu nia moi-moi, nakoso o bi nyawa yodupa yabau nginino."</s>
     </seg>
     <seg type="verse" id="b.MAT.5.43">
      <s id="b.MAT.5.43.1">"Ngini ningodu nianako gena iqoqomaka kanaga nia dodotoka asa itemo maro komanena, 'Nia dodiao gena niadodara, duma o nyawa nia saturu gena niaduhudu.'</s>
     </seg>
     <seg type="verse" id="b.MAT.5.44">
      <s id="b.MAT.5.44.1">Duma orasi manena Ngohi totemo nginika, o nyawa nidodoosa ona magena lo niadodara, de lo o nyawa la nisangisara gena niasisumbayang.</s>
     </seg>
     <seg type="verse" id="b.MAT.5.45">
      <s id="b.MAT.5.45.1">Nako komagena, de ngini gena niaaka imatero de nia Baba o sorogaka Awi ngopa-ngopa.</s>
      <s id="b.MAT.5.45.2">Sababu Una o wange wosidadi gena ma meta o nyawa ma loha de ma meta lo o bi nyawa ma dorou.</s>
      <s id="b.MAT.5.45.3">Komagena lo o muura wosiguti ma ngale o nyawa o moi-moi o kia itotiai yaaaka de ma ngale lo o nyawa o dorou yaaaka.</s>
     </seg>
     <seg type="verse" id="b.MAT.5.46">
      <s id="b.MAT.5.46.1">Nakoso niadodara la ka cawali o nyawa nidododara nginika, de nia manara magena nakoso o Gikimoi wafanggali gena ma loha lo ihiwa.</s>
      <s id="b.MAT.5.46.2">Ngini lo nianako masirete o bi nyawa manga sininga foloisi qatotorou lo ona gena o balastengi itotolomu aku yaaka komagena.</s>
     </seg>
     <seg type="verse" id="b.MAT.5.47">
      <s id="b.MAT.5.47.1">De nakoso ngini niahoromati de ka cawali nia dodiaoka gena, foloisi qaloha hiwa bai!</s>
      <s id="b.MAT.5.47.2">Ce!</s>
      <s id="b.MAT.5.47.3">O bi nyawa o Gikimoi wipipiricayawa lo aku yaaka maro komagena.</s>
     </seg>
     <seg type="verse" id="b.MAT.5.48">
      <s id="b.MAT.5.48.1">Nia Baba kadaku o sorogaka gena Awi dodara itotiai o bi nyawa yangoduka, so ngini lo bilasu nia dodara itotiai o bi nyawa yangoduka."</s>
     </seg>
    </div>
    <div type="chapter" id="b.MAT.6">
     <seg type="verse" id="b.MAT.6.1">
      <s id="b.MAT.6.1.1">"Nimasidodiahi, upa sidago ngini o agama ma dodagi de ma dodoto o nyawa manga simaka niaaka la ma ngale o nyawa ngini inikelelo.</s>
      <s id="b.MAT.6.1.2">Nako komagena niaaka, de ngini asa nia fanggali o Gikimoi kadaku o sorogaka winihikewa.</s>
     </seg>
     <seg type="verse" id="b.MAT.6.2">
      <s id="b.MAT.6.2.1">So nakoso ngini o roriwo o pipi niahike o nyawa isususaka, upa niasingangasu o nyawaka, maro o nyawa ma binuka manga sigogise o Gikimoika ikokulai gena ona yaaka.</s>
      <s id="b.MAT.6.2.2">Ona magena manga sigogise o Gikimoika, kagena o Yahudika manga puji ma bi tahu ma rabaka eko o ngekoka, la ma ngale o nyawa yakelelo asa ona yasigiliri.</s>
      <s id="b.MAT.6.2.3">Ngini tinisingangasu igogou, o Gikimoi Awi fanggali gena he ihiwa onaka, sababu ona magena manga giliri o nyawano yamake qaboloka.</s>
     </seg>
     <seg type="verse" id="b.MAT.6.3">
      <s id="b.MAT.6.3.1">Duma ngini manena nakoso o roriwo o pipi niahike o nyawa isususaka, bilasu o roriwo niahike gena nisipongoka, upa he niasingangasu o nyawaka.</s>
     </seg>
     <seg type="verse" id="b.MAT.6.4">
      <s id="b.MAT.6.4.1">Foloi qaloha nia manara gena o nyawa moi lo upa yanako, ka cawali nia Baba o sorogaka wanako.</s>
      <s id="b.MAT.6.4.2">To ngini nia gogoho o nyawa yananakowa gena Una wakelelo, de asa ngini winifanggali."</s>
     </seg>
     <seg type="verse" id="b.MAT.6.5">
      <s id="b.MAT.6.5.1">"De nakoso ngini nisumbayang, upa sidago niaaka maro o nyawa de manga sigogise o Gikimoika ikokulai ona magena yaaka.</s>
      <s id="b.MAT.6.5.2">Sababu o nyawa ona magena manga dupa imaoko o puji ma bi tahu ma rabaka eko o ngeko ma bi sagoka, la ma ngale o nyawa asa ona yakelelo.</s>
      <s id="b.MAT.6.5.3">So ngini tinisingangasu igogou, sababu ona manga giliri o nyawano gena yamake qabolo, so o Gikimoi Awi fanggali gena he ihiwa onaka.</s>
     </seg>
     <seg type="verse" id="b.MAT.6.6">
      <s id="b.MAT.6.6.1">Duma ngini gena nakoso nisumbayang, bilasu nia tahuka niwosa so ka nimatengoka de nisumbayang nia Baba wikokelelowa.</s>
      <s id="b.MAT.6.6.2">Sababu Una gena igogou nia manara o nyawa yananakowa gena Una wanako, de asa ngini winifanggali.</s>
     </seg>
     <seg type="verse" id="b.MAT.6.7">
      <s id="b.MAT.6.7.1">De lo nakoso ngini nisumbayang gena, upa nia demo nisidadu-dadu, maro o nyawa ona magena o Gikimoi wipipiricayawa.</s>
      <s id="b.MAT.6.7.2">Ona itemo, nakoso manga demo ikuru, de asa manga gogolo gena isiganapu.</s>
     </seg>
     <seg type="verse" id="b.MAT.6.8">
      <s id="b.MAT.6.8.1">Manga manara maro ona magegena upa bai!</s>
      <s id="b.MAT.6.8.2">Sababu ngaroko ngini nia Baba o sorogaka niwigolo waasi, de to ngini nia gogolo gena Una he wanako qabolo.</s>
     </seg>
     <seg type="verse" id="b.MAT.6.9">
      <s id="b.MAT.6.9.1">So hika nisumbayang komanena, 'Mia Baba kadaku o sorogaka, migolo tanu to Ngona Ani ronga o nyawa yangodu isihoromati.</s>
     </seg>
     <seg type="verse" id="b.MAT.6.10">
      <s id="b.MAT.6.10.1">De Ngona nokolano o duniaka, so o nyawa o duniaka yangodu Ani dupa gena yaaka, imatero maro de o sorogaka.</s>
     </seg>
     <seg type="verse" id="b.MAT.6.11">
      <s id="b.MAT.6.11.1">O wange manena mia oho ma kurangi nomihike.</s>
     </seg>
     <seg type="verse" id="b.MAT.6.12">
      <s id="b.MAT.6.12.1">De to ngomi mia dorou tanu nosiapongu, imatero maro ngomi lo o nyawa manga dorou gena miasiapongu.</s>
     </seg>
     <seg type="verse" id="b.MAT.6.13">
      <s id="b.MAT.6.13.1">Upa nosimaha la o dorou imibaja ngomika, duma nomisirese o dorou ma kuasano.</s>
      <s id="b.MAT.6.13.2">((Sababu Ngona nokolano nokuasa de lo nomulia ka sidutu ikakali.</s>
      <s id="b.MAT.6.13.3">Amin.))'</s>
     </seg>
     <seg type="verse" id="b.MAT.6.14">
      <s id="b.MAT.6.14.1">Nakoso o nyawa la kanaga manga dorou nginika, de ona magena ngini niasiapongu, de ngini lo asa nia Baba o sorogaka winisiapongu.</s>
     </seg>
     <seg type="verse" id="b.MAT.6.15">
      <s id="b.MAT.6.15.1">Duma nakoso ngini la kanaga o nyawa manga dorou nginika, de ona magena niholu niasiapongu, de ngini lo o Baba asa woholu winisiapongu to ngini nia dorou."</s>
     </seg>
     <seg type="verse" id="b.MAT.6.16">
      <s id="b.MAT.6.16.1">"Nakoso ngini nioqowa de niudowa, upa nimatuhudu maro o nyawa manga sigogise ikokulai o Gikimoika ona magena yaaka.</s>
      <s id="b.MAT.6.16.2">Ma orasi ona yooqowa de youdowa, de yodupa imatuhudu de manga bio yamasauwa de lo manga hutu yawusiwa, la ma ngale o nyawa yanako ona yooqowa de youdowa.</s>
      <s id="b.MAT.6.16.3">So tinisingangasu igogou, sababu ona manga giliri o nyawano gena yamake qaboloka, so o Gikimoi Awi fanggali gena he ihiwa onaka.</s>
     </seg>
     <seg type="verse" id="b.MAT.6.17">
      <s id="b.MAT.6.17.1">Duma ngini gena nakoso nioqowa de niudowa, bilasu nia bio niamasau de lo nia hutu niawusika,</s>
     </seg>
     <seg type="verse" id="b.MAT.6.18">
      <s id="b.MAT.6.18.1">la ma ngale ngini nioqowa de niudowa gena ka o nyawa lo yanakowa.</s>
      <s id="b.MAT.6.18.2">Ka cawali nia Baba wikokelelowa o sorogaka wanako.</s>
      <s id="b.MAT.6.18.3">To ngini nia gogoho o nyawa yananakowa gena Una wakelelo, de asa ngini winifanggali."</s>
     </seg>
     <seg type="verse" id="b.MAT.6.19">
      <s id="b.MAT.6.19.1">"Upa o kaya o duniaka nimadolomu, sababu o duniaka ma kaya de ma arata gena aku qakeho de lo o lupu yaoqo so ibaka, de lo kiaka nia arata niadodiahika done o nyawa itotosi iwosa de magena yatosika.</s>
     </seg>
     <seg type="verse" id="b.MAT.6.20">
      <s id="b.MAT.6.20.1">Ngini bilasu ka o soroga ma kaya asa niadiahi.</s>
      <s id="b.MAT.6.20.2">Magena asa qakehowa de o lupu lo yaoqowa, de itotosi yaakuwa yaqehe, so nia kaya o sorogaka magena akuwa isisa.</s>
     </seg>
     <seg type="verse" id="b.MAT.6.21">
      <s id="b.MAT.6.21.1">Sababu kiaka bato to ngini nia kaya niadiahi, done kagena lo to ngini nia sininga yogapala."</s>
     </seg>
     <seg type="verse" id="b.MAT.6.22">
      <s id="b.MAT.6.22.1">"Ngini nia lako gena aku isitero de o poci.</s>
      <s id="b.MAT.6.22.2">Nakoso ngini nia lako qaloloha, de nia ginano gena asa qatebi.</s>
     </seg>
     <seg type="verse" id="b.MAT.6.23">
      <s id="b.MAT.6.23.1">Duma nakoso ngini nia lako qatorou, de ngini nia ginano lo qafaja de qatorou.</s>
      <s id="b.MAT.6.23.2">So nakoso o Jou la kanaga nia sininga wosidisiwaka, de ngini niaaka so nia sininga qapuputu kali, so nia sininga gena maro o sakaputu yasaoka.</s>
     </seg>
     <seg type="verse" id="b.MAT.6.24">
      <s id="b.MAT.6.24.1">Igogou, o nyawa moi lo yaakuwa yomanara o tuangi yasinotoka.</s>
      <s id="b.MAT.6.24.2">Sababu ona asa o tuangi moi iwisininga eko iwisigise ifoloi, de o tuangi moili iwisikurangi eko iwisidoohawa.</s>
      <s id="b.MAT.6.24.3">Komagena lo ngini.</s>
      <s id="b.MAT.6.24.4">Idadiwa bai o Gikimoi Awi dupa niaaka de lo o duniaka ma kaya de ma arata gena salalu nimadolomu."</s>
     </seg>
     <seg type="verse" id="b.MAT.6.25">
      <s id="b.MAT.6.25.1">"Kanaga de ma sababu so Ngohi totemo nginika, upa nihawateri eko nitemo, 'O kia asa pooqo de poudo.'</s>
      <s id="b.MAT.6.25.2">Upa he nihawateri eko nitemo, 'O baju kia asa pomasipake.'</s>
      <s id="b.MAT.6.25.3">Sababu ngini nia oho ma ngale ilamo gena upa o ino de o baju.</s>
     </seg>
     <seg type="verse" id="b.MAT.6.26">
      <s id="b.MAT.6.26.1">Hika niosininga o bi namo gena kanaga isoso hika de hino.</s>
      <s id="b.MAT.6.26.2">Maena gena idatowa, iutuwa, de lo ma pola ihiwa.</s>
      <s id="b.MAT.6.26.3">Ngaroko komagena, nia Baba o sorogaka gena kanaga so o ino lo wahike onaka.</s>
      <s id="b.MAT.6.26.4">Duma ngini nia oho to Una Awi simaka gena ifoloi niqoku de o bi namo ma oho, de Una lo asa ngini winipalihara ifoloi qaloha de o bi namo wapalihara.</s>
     </seg>
     <seg type="verse" id="b.MAT.6.27">
      <s id="b.MAT.6.27.1">Ngaroko ngini nia sininga iruwahe so niamalo isusa gena, qadoohawa.</s>
      <s id="b.MAT.6.27.2">Sababu ngini nia siningaka salalu ka o bi moi-moi idadala nisosininga, duma to ngini nia umuru gena ka o putu moi lo nidogo niaakuwa.</s>
     </seg>
     <seg type="verse" id="b.MAT.6.28">
      <s id="b.MAT.6.28.1">Qadoohaso ngini ka baju de nia sininga ihawateri.</s>
      <s id="b.MAT.6.28.2">Niakelelo o dumule de ma leruka.</s>
      <s id="b.MAT.6.28.3">Maena imanarawa de lo o baju iakawa.</s>
     </seg>
     <seg type="verse" id="b.MAT.6.29">
      <s id="b.MAT.6.29.1">Duma o orasi manena Ngohi totemo nginika, ma Kolano o Salomo iqomaka una lo de awi kaya idala, de to una awi baju imaterowa de o dumule ma leru magena ma loha.</s>
     </seg>
     <seg type="verse" id="b.MAT.6.30">
      <s id="b.MAT.6.30.1">So nakoso ka o dumule, kiaka kanaga o wange manenaka ioho de ilangika asa yatupu so qaukuka, gena o Gikimoi ma loha wagaka de ngini manena lo kanaga de nia boloika.</s>
      <s id="b.MAT.6.30.2">Una ngini winipalihara ifoloi qaloha bai!</s>
      <s id="b.MAT.6.30.3">De qadoohaso ngini Awi palihara gena niopiricayawa.</s>
     </seg>
     <seg type="verse" id="b.MAT.6.31">
      <s id="b.MAT.6.31.1">Komagena so Ngohi totemo nginika, upa he nihawateri de nitemo, 'O kia asa pooqo de poudo.</s>
      <s id="b.MAT.6.31.2">O baju kia asa pomasipake.'</s>
     </seg>
     <seg type="verse" id="b.MAT.6.32">
      <s id="b.MAT.6.32.1">Qangodu magena o bi moi-moi o kia naga o nyawa o Gikimoi wipipiricayawa ona magena yososininga.</s>
      <s id="b.MAT.6.32.2">Ma ngale ngini gena o bi moi-moi qangodu hika upa he nihawateri, sababu nia Baba o sorogaka to ngini nia kurangi magena qangodu wanako.</s>
     </seg>
     <seg type="verse" id="b.MAT.6.33">
      <s id="b.MAT.6.33.1">So o kia naga ngini bilasu niodupa niamote, ena gena: o Gikimoi Awi pareta ma rabaka nigoge de lo o moi-moi o kia itotiai gena niaaaka.</s>
      <s id="b.MAT.6.33.2">Nakoso magena iqoma niamote, de o bi moi-moi nia kurangi qangodu asa Una winihike nginika.</s>
     </seg>
     <seg type="verse" id="b.MAT.6.34">
      <s id="b.MAT.6.34.1">So ma ngale ilangika gena o kia naga moi lo upa o wange manena de nisihawateri.</s>
      <s id="b.MAT.6.34.2">O wange manena maena ma susa masirete gena yaadoka, so upa sidago o kia naga ilangi ma susa niosininga gena he niodogoli."</s>
     </seg>
    </div>
    <div type="chapter" id="b.MAT.7">
     <seg type="verse" id="b.MAT.7.1">
      <s id="b.MAT.7.1.1">"Upa o nyawa niasisala, la ma ngale ngini masirete lo o Gikimoi lo asa upa winisisala kali.</s>
     </seg>
     <seg type="verse" id="b.MAT.7.2">
      <s id="b.MAT.7.2.1">Sababu o duduga kiaka ngini o nyawa niasituga, maro komagena lo asa o Gikimoi winituga nginika.</s>
      <s id="b.MAT.7.2.2">Gena ma ngale ma lamo ngini niasisala o nyawaka, done asa ma lamo maro komagena o Gikimoi lo ngini winisisala kali.</s>
     </seg>
     <seg type="verse" id="b.MAT.7.3">
      <s id="b.MAT.7.3.1">Ce!</s>
      <s id="b.MAT.7.3.2">To ngini nia dodiao manga sala qaceke maro o gaapo manga lakoka magena aku niakelelo, duma niakelelowa kanaga nia sala ilalamo maro o ifa moi yodebesu nia lako masireteka.</s>
     </seg>
     <seg type="verse" id="b.MAT.7.4">
      <s id="b.MAT.7.4.1">Idodooha so ngini nitemo nia dodiaoka, 'Nahino la ngohi o gaapo ani lakono tosisupu,' duma kanaga lo maro o ifa moi yodebesu to ngini nia lako masireteka.</s>
     </seg>
     <seg type="verse" id="b.MAT.7.5">
      <s id="b.MAT.7.5.1">He!</s>
      <s id="b.MAT.7.5.2">Ngini manena nikokulai!</s>
      <s id="b.MAT.7.5.3">Ma nonomaka ngini bilasu o ifa moi yodebesu to ngini nia lako masireteka nisisupu kasi.</s>
      <s id="b.MAT.7.5.4">Qabolo la nia lako qatebika, de asa idadi so o gaapo nia dodiao manga lakoka gena aku niakelelo so nisisupu kali."</s>
     </seg>
     <seg type="verse" id="b.MAT.7.6">
      <s id="b.MAT.7.6.1">"O kia naga to Gikimoi gena upa ngini nionghike o kasoka, upa sidago maena imakiliho de ka ngini nigoli.</s>
      <s id="b.MAT.7.6.2">De lo o kia naga ma ija ihahali gena upa nisitopo o titika, sababu done maena asa ka isidodipitoku de yaqohaka."</s>
     </seg>
     <seg type="verse" id="b.MAT.7.7">
      <s id="b.MAT.7.7.1">"Hika ngini nigolo o Gikimoika, de Una asa winihike nginika.</s>
      <s id="b.MAT.7.7.2">Ma ngale nia kurangi gena o Gikimoika niasari bai!</s>
      <s id="b.MAT.7.7.3">Niasari de ngini asa niamake.</s>
      <s id="b.MAT.7.7.4">De lo o ngora ma duduno nioaso-aso, de o Gikimoi asa o ngora magena wapelenga de winisimaha so ngini niwosa.</s>
     </seg>
     <seg type="verse" id="b.MAT.7.8">
      <s id="b.MAT.7.8.1">Sababu nagoona yogolo, igogou ona magena asa wahike.</s>
      <s id="b.MAT.7.8.2">Nagoona yasari, igogou ona magena asa yamake.</s>
      <s id="b.MAT.7.8.3">De lo nagoona o ngora ma duduno yoaso, igogou asa o ngora gena wapelenga de wasimaha ona magena yowosa.</s>
     </seg>
     <seg type="verse" id="b.MAT.7.9">
      <s id="b.MAT.7.9.1">Ngini o dodihimo, nakoso nia ngopa kanaga o ino yogolo, de idadiwa ka o teto niahike onaka.</s>
     </seg>
     <seg type="verse" id="b.MAT.7.10">
      <s id="b.MAT.7.10.1">Eko lo nakoso kanaga o nao yogolo, de idadiwa ka o ngihia niahike.</s>
      <s id="b.MAT.7.10.2">Komagenawa bai!</s>
     </seg>
     <seg type="verse" id="b.MAT.7.11">
      <s id="b.MAT.7.11.1">So ngini o nyawa, ngaroko nia sininga itiai waasi, duma kanaga o kia naga qaloha niahike nia ngopaka.</s>
      <s id="b.MAT.7.11.2">Nako komagena niaaka, de ka igogou o loha lo nia Baba o sorogaka asa wahike nakoso o nyawa nagoona igolo Unaka."</s>
     </seg>
     <seg type="verse" id="b.MAT.7.12">
      <s id="b.MAT.7.12.1">"Komagena lo o gogoho kia ngini niodupa la o nyawa yaaka nginika, maro komagena lo ngini bilasu niaaka onaka.</s>
      <s id="b.MAT.7.12.2">Gena naga maro o Gikimoi Awi bobita qangodu iqomaka o Musa de o bi nabi isilelefo manga bukuka.</s>
     </seg>
     <seg type="verse" id="b.MAT.7.13">
      <s id="b.MAT.7.13.1">Nitagi niakahika o ngora ipopenetoka niwosa, sababu o ngora de o ngeko ikokahika o narakaka magena ingoha, de kanaga yadadala lo o ngeko magenaka yakahika.</s>
     </seg>
     <seg type="verse" id="b.MAT.7.14">
      <s id="b.MAT.7.14.1">Duma o ngora de o ngeko ikokahika o oho ikokakalika magena qaceke de isusa niakahika, de kanaga yadalawa o ngeko magena yamake."</s>
     </seg>
     <seg type="verse" id="b.MAT.7.15">
      <s id="b.MAT.7.15.1">"Nimasidodiahi, sababu o bi nabi ikokulai.</s>
      <s id="b.MAT.7.15.2">Ona magena imatero maro kanaga o nyawa o Gikimoi iwipipiricaya duma ona ikokulai, so manga edekati qatorou la o nyawa manga piricaya gena yasisa.</s>
     </seg>
     <seg type="verse" id="b.MAT.7.16">
      <s id="b.MAT.7.16.1">Ngini asa nianako ona manga gulai, hitilahi to ona manga manara ma sopo gena nianano.</s>
      <s id="b.MAT.7.16.2">Idadiwa o ngangaru qatotopoka ma sopo o anggur, eko pamake ma sopo o ara.</s>
     </seg>
     <seg type="verse" id="b.MAT.7.17">
      <s id="b.MAT.7.17.1">Komagena lo o bi gota qaloloha gena ma sopo lo qaloha.</s>
      <s id="b.MAT.7.17.2">De lo o bi gota qatotorou gena ma sopo lo qatorou.</s>
     </seg>
     <seg type="verse" id="b.MAT.7.18">
      <s id="b.MAT.7.18.1">So idadiwa o gota qaloloha gena ma sopo qatorou, de lo o gota qatotorou gena ma sopo qaloha.</s>
     </seg>
     <seg type="verse" id="b.MAT.7.19">
      <s id="b.MAT.7.19.1">O bi gota la ma sopo qatotorou gena igogou done asa yatoqa de yaumo o uku isosora-sora ma rabaku.</s>
      <s id="b.MAT.7.19.2">So komagena lo igogou o Gikimoi asa o bi nabi ikokulai gena wasangisara.</s>
     </seg>
     <seg type="verse" id="b.MAT.7.20">
      <s id="b.MAT.7.20.1">So nakoso ngini nianako to ona manga gulai hitilahi to ona manga manara ma sopo gena nianano.</s>
     </seg>
     <seg type="verse" id="b.MAT.7.21">
      <s id="b.MAT.7.21.1">O bi nyawa yadala Ngohi iaso 'Jou!</s>
      <s id="b.MAT.7.21.2">Jou!' duma yangoduwa idadi Ai Baba o sorogaka Awi nyawa Awi pareta ma rabaka.</s>
      <s id="b.MAT.7.21.3">Cawali o bi nyawa la kanaga o bi moi-moi Una wodudupa gena yaaka, ka ona magena asa idadi to Una Awi nyawa.</s>
     </seg>
     <seg type="verse" id="b.MAT.7.22">
      <s id="b.MAT.7.22.1">Ma wange Una wositatapuka, de done o bi nyawa yadala asa itemo Ngohika, 'Jou!</s>
      <s id="b.MAT.7.22.2">Jou!</s>
      <s id="b.MAT.7.22.3">Ngona nanako igogou ngomi gena o Gikimoi Awi demo misingangasu de Ani ronga.</s>
      <s id="b.MAT.7.22.4">De yakokitoka manga toka miodusu de Ani rongali.</s>
      <s id="b.MAT.7.22.5">De lo o bi nonako ihahairani gena idala miaaka de Ani rongali.'</s>
     </seg>
     <seg type="verse" id="b.MAT.7.23">
      <s id="b.MAT.7.23.1">So Ngohi asa tosango totemo onaka, 'Ngini gena Ngohi tinidodoohawa.</s>
      <s id="b.MAT.7.23.2">Nitagi kasi, ngini de nia gogoho ma dorou imatero maro o ngosoku ma deda.' "</s>
     </seg>
     <seg type="verse" id="b.MAT.7.24">
      <s id="b.MAT.7.24.1">"So o nyawa la kanaga Ai demo manena yoise de lo yaaka, ona magena imatero maro o nyawa wococawaro moi la kanaga awi tahu wosigoko o teto ma qokuka.</s>
     </seg>
     <seg type="verse" id="b.MAT.7.25">
      <s id="b.MAT.7.25.1">Ma orasi imuura, de o nguuhi, de lo o paro qasosihilo asa o tahu magena yadahe, duma maena irubawa, sababu isigoko o sosoqe o teto qapoputuru ma qokuka.</s>
     </seg>
     <seg type="verse" id="b.MAT.7.26">
      <s id="b.MAT.7.26.1">De o nyawa la kanaga Ai demo manena yoise duma yamotewa de yaakawa, ona magena imatero maro o nyawa wofufuma moi la kanaga awi tahu wosigoko o dowongi ma qokuka.</s>
     </seg>
     <seg type="verse" id="b.MAT.7.27">
      <s id="b.MAT.7.27.1">Ma orasi o muura, de o nguuhi, de lo o paro qasosihilo asa o tahu magena yadahe, de maena ka iruba de ibiau qangoduka."</s>
     </seg>
     <seg type="verse" id="b.MAT.7.28">
      <s id="b.MAT.7.28.1">So o bi demo moi-moi gena o Yesus wadoto qabolo, de o bi nyawa yadadala kiaka yosigogigise Awi dodoto magena ona yohairani.</s>
     </seg>
     <seg type="verse" id="b.MAT.7.29">
      <s id="b.MAT.7.29.1">Sababu Una wodoto de o Gikimoi Awi kuasa, de imaketerowa de o Yahudika ma bi guru agama manga dodoto.</s>
     </seg>
    </div>
    <div type="chapter" id="b.MAT.8">
     <seg type="verse" id="b.MAT.8.1">
      <s id="b.MAT.8.1.1">O Yesus o talaka de wouti de o nyawa yadala icarawa Una iwisiduuruno.</s>
     </seg>
     <seg type="verse" id="b.MAT.8.2">
      <s id="b.MAT.8.2.1">Una iwisiduuruno, de imatodoka o nyawa moi wipapado wakahika Unaka.</s>
      <s id="b.MAT.8.2.2">De wobukuku wosuba, de wotemo, "Baba, nako nomode, de igogou aku noisiloha."</s>
     </seg>
     <seg type="verse" id="b.MAT.8.3">
      <s id="b.MAT.8.3.1">Magena de o Yesus Awi gia watoa de una magena, ngaroko wipapado, duma awi roheka wapaqa de wotemo, "Ngohi tomode, so nilohaka bato."</s>
      <s id="b.MAT.8.3.2">So o orasi magena qabolo de una wilohaka so he wipado kawa.</s>
     </seg>
     <seg type="verse" id="b.MAT.8.4">
      <s id="b.MAT.8.4.1">Magena de o Yesus wotemo, "Ngona bilasu nosininga, upa sidago nodedemo o nyawaka.</s>
      <s id="b.MAT.8.4.2">Cawali nogila-gila o imamka la ani rohe yatailako.</s>
      <s id="b.MAT.8.4.3">So naaka maro o Musa awi bobita wotetemoka, de ani gaso natota o Gikimoika, maro o sinako moi o bi nyawaka igogou ngona nilohaka."</s>
     </seg>
     <seg type="verse" id="b.MAT.8.5">
      <s id="b.MAT.8.5.1">Qabolo de o Yesus womasidiado o Kapernaum ma dokuka, de o Roma manga kapita moi wahino so wibaja, de wogolo Unaka</s>
     </seg>
     <seg type="verse" id="b.MAT.8.6">
      <s id="b.MAT.8.6.1">wotemo, "Baba, ngohi ai leleani moi kadoka ai tahuka wopanyake.</s>
      <s id="b.MAT.8.6.2">Una wolugaka so ka woidusa, de waakuwa wotagi so foloisi wisiri."</s>
     </seg>
     <seg type="verse" id="b.MAT.8.7">
      <s id="b.MAT.8.7.1">Magena de o Yesus wotemo, "Ngohi asa totagi towisiloha."</s>
     </seg>
     <seg type="verse" id="b.MAT.8.8">
      <s id="b.MAT.8.8.1">Ma kapita gena wosango, "Baba, ngaroko upa bai!</s>
      <s id="b.MAT.8.8.2">Ngohi manena o Yahudika ma nyawa isowo, de Ani simaka gena o kia lo waali idahe so idadiwa ai tahuka toningaho.</s>
      <s id="b.MAT.8.8.3">Nakoso qaloha, tanu hitilahi Ngona nopareta ka o demo o dola moi de ai leleani gena asa wilohaka.</s>
     </seg>
     <seg type="verse" id="b.MAT.8.9">
      <s id="b.MAT.8.9.1">Sababu ngohi lo tamote ai bobareta manga pareta, de kiaka kanaga ai prajurit-prajurit lo ai pareta lo yamoteka.</s>
      <s id="b.MAT.8.9.2">Nako ngohi tosulo o prajurit moika, 'Notagi!' de igogou una wotagi.</s>
      <s id="b.MAT.8.9.3">Nako ngohi tosulo ai prajurit ma somoaka, 'Nahino nonena!' de igogou una wahino.</s>
      <s id="b.MAT.8.9.4">De lo nako ngohi tosulo ai gilalo woleleleanika, 'Naaka manena!' de igogou una waaka.</s>
      <s id="b.MAT.8.9.5">So komagena lo Ngona, Baba, so upa he ai tahuka notagi.</s>
      <s id="b.MAT.8.9.6">Cawali Ani demo o dola moi kanena nodedemo, de igogou kadoka ai tahuka asa isiganapu."</s>
     </seg>
     <seg type="verse" id="b.MAT.8.10">
      <s id="b.MAT.8.10.1">Kagena de o Yesus ma kapita awi demo gena woise, de Una wohairani icarawa.</s>
      <s id="b.MAT.8.10.2">Komagena so watemo o bi nyawa iwimomoteka, "Awalele!</s>
      <s id="b.MAT.8.10.3">Nginika tinisingangasu igogou, o bi Yahudika ma nyawa kagena o Israel awi ngopa de awi dano manga sidongirabaka, maro o nyawa una manena awi piricaya ma lamo komanena, gena o nyawa moi lo tamake waasi.</s>
     </seg>
     <seg type="verse" id="b.MAT.8.11">
      <s id="b.MAT.8.11.1">So Ngohi tinisingangasu ma ngale ngini aku nianako gena, done o orasi ma simaka o Gikimoi asa wodadi wokolano, de yadala o bi Yahudika ma nyawa yasowo ona magena asa yodadi Awi nyawa to Una Awi pareta ma rabaka.</s>
      <s id="b.MAT.8.11.2">Ona magena manga sihino o wange ma siwano de lo o wange ma dumuno, de ona asa imatamiye irarame dede o Abraham, o Ishak, de lo o Yakub, ona gena o Yahudika manga ete de manga topora iqoqomaka.</s>
     </seg>
     <seg type="verse" id="b.MAT.8.12">
      <s id="b.MAT.8.12.1">Igogou, bilasu o bi Yahudika ma nyawa asa idadi o Gikimoi Awi nyawa la Awi pareta ma rabaka iwosa.</s>
      <s id="b.MAT.8.12.2">Duma yadala asa yasidoperesu ma duduka de yaumo o bubutu ma rabaka eko o naraka, kiaka ona asa yoari de lo yasangisara."</s>
     </seg>
     <seg type="verse" id="b.MAT.8.13">
      <s id="b.MAT.8.13.1">Qabolo de ma kapitaka o Yesus wotemo, "Notagi noliho bato!</s>
      <s id="b.MAT.8.13.2">Sababu maro o kia ngona nopipiricaya magena asa igogou idadi."</s>
      <s id="b.MAT.8.13.3">De o orasi magena bato awi leleani gena wilohaka.</s>
     </seg>
     <seg type="verse" id="b.MAT.8.14">
      <s id="b.MAT.8.14.1">O Yesus wotagi o Petrus awi tahuka.</s>
      <s id="b.MAT.8.14.2">Kagena o Petrus ma toroa womimake, muna magena misiri de o sosahu mitubu.</s>
     </seg>
     <seg type="verse" id="b.MAT.8.15">
      <s id="b.MAT.8.15.1">Kagena de o Yesus ami giaka wapaqa so milohaka.</s>
      <s id="b.MAT.8.15.2">Gila-gila miputuruka, so muna aku Una mowileleani.</s>
     </seg>
     <seg type="verse" id="b.MAT.8.16">
      <s id="b.MAT.8.16.1">Ma orasi he qaputu de o nyawa yadala yabisisiri de yabikokitoka yatotota Unaka.</s>
      <s id="b.MAT.8.16.2">De o Yesus yasisiri wasilohaka de yakokitoka manga toka wodusu so imahoika.</s>
     </seg>
     <seg type="verse" id="b.MAT.8.17">
      <s id="b.MAT.8.17.1">Komagena waaka sidago idadi de isiganapu o kia maro iqomaka o Gikimoi Awi demo ma nabi Yesaya wosilefo qaboloka, ena gena, "Una magena bato nanga sangisara wamoku de lo nanga panyake wosiloha."</s>
     </seg>
     <seg type="verse" id="b.MAT.8.18">
      <s id="b.MAT.8.18.1">Ma moika o talaga Galilea ma dateka, de o nyawa yadadala o Yesus iwisigilolino, so Una Awi muri-muri wasigaro, "Hino la ngone pomasisihito o talaga ma sonongaka."</s>
     </seg>
     <seg type="verse" id="b.MAT.8.19">
      <s id="b.MAT.8.19.1">Kagena de o guru agama moi wahino Unano, de wotemo, "Baba Guru, ngohi todupa kekiaka bato notagi Ngona tonimote bai!"</s>
     </seg>
     <seg type="verse" id="b.MAT.8.20">
      <s id="b.MAT.8.20.1">Duma o Yesus wosango wotemo, "O boulamo o pongaka de ma aru de lo o namo de ma igu, duma Ngohi o Nyawa ma Duhutu Ai ngihi ihiwa la ma ngale tomasidodogu."</s>
     </seg>
     <seg type="verse" id="b.MAT.8.21">
      <s id="b.MAT.8.21.1">Qabolo de kanaga Awi nyawa wimomote ma somoa moili wotemo Unaka, "Baba, tanu noisimaha toliho kasi ma ngale ai baba wosone so towipoosu kasi, de ngohi asa Ngona tonimote."</s>
     </seg>
     <seg type="verse" id="b.MAT.8.22">
      <s id="b.MAT.8.22.1">Duma o Yesus wosangoli de ka woade-ade wotemo, "Noimote Ngohi bai!</s>
      <s id="b.MAT.8.22.2">Qohaka, la o nyawa isosoneka ona masirete manga dodiao isosone gena asa yapoosu."</s>
     </seg>
     <seg type="verse" id="b.MAT.8.23">
      <s id="b.MAT.8.23.1">So o Yesus Awi muri-muri wasigaro imasisihito o talaga ma sonongaka, kagena de ona yopane o deruku de imajobo yoside kadoka o talaga ma sonongaka.</s>
     </seg>
     <seg type="verse" id="b.MAT.8.24">
      <s id="b.MAT.8.24.1">So asa yahika o talaga ma dongirabaka, de imatodoka o paro de o rato qasosihilo imasidiado so manga deruku o ake yobane sidago manga deru he ikiloro.</s>
      <s id="b.MAT.8.24.2">Kagena de Awi muri-muri ihawateri duma Una womaidu so wikioloka.</s>
     </seg>
     <seg type="verse" id="b.MAT.8.25">
      <s id="b.MAT.8.25.1">So yotagi iwisimomi de ona imasigaso, "Ya Baba, nomiriwo!</s>
      <s id="b.MAT.8.25.2">Done ngone inasigiloro!"</s>
     </seg>
     <seg type="verse" id="b.MAT.8.26">
      <s id="b.MAT.8.26.1">So Una womomi de wotemo onaka, "Ngini niamodo ilamo!</s>
      <s id="b.MAT.8.26.2">He!</s>
      <s id="b.MAT.8.26.3">To ngini nia piricaya ka ma cunu."</s>
      <s id="b.MAT.8.26.4">Magena de Una womaokoye so wotemo o paro de o moku-mokuka, "Niogo!"</s>
      <s id="b.MAT.8.26.5">De gila-gila o talaga magena irihika.</s>
     </seg>
     <seg type="verse" id="b.MAT.8.27">
      <s id="b.MAT.8.27.1">Komagena so Awi muri-muri yohairani de yotemo, "Wewe!</s>
      <s id="b.MAT.8.27.2">O nyawa Una manena paramoi bai!</s>
      <s id="b.MAT.8.27.3">O bi moi-moi qangodu sidago lo o paro de o moku-moku lo ka wisigise."</s>
     </seg>
     <seg type="verse" id="b.MAT.8.28">
      <s id="b.MAT.8.28.1">O Yesus de Awi muri-muri o Galilea ma talaga ma dongirabaka de yakahisa o talaga ma sonongaka so imasidiado o Garada ma daeraka.</s>
      <s id="b.MAT.8.28.2">Kagena de Una o deruku wouti de imakamake o nyawa yakokitoka yasinoto yotagi yokahoko o sone ma diaruno yosupu.</s>
      <s id="b.MAT.8.28.3">Ona manga dogosa foloi sidago moiwa yobarani nogena yakahino.</s>
     </seg>
     <seg type="verse" id="b.MAT.8.29">
      <s id="b.MAT.8.29.1">Kagena de manga toka imatoore de itemo, "He!</s>
      <s id="b.MAT.8.29.2">O Gikimoi ma Ngopa, nomidooha ngomika!</s>
      <s id="b.MAT.8.29.3">Migolo, kodo, upa nomisangisara!</s>
      <s id="b.MAT.8.29.4">Ma orasi gena yaado waasi."</s>
     </seg>
     <seg type="verse" id="b.MAT.8.30">
      <s id="b.MAT.8.30.1">O orasi magena de o titi idadala kadoke naga itagi o ino imasari.</s>
     </seg>
     <seg type="verse" id="b.MAT.8.31">
      <s id="b.MAT.8.31.1">De ma bi toka imagolo Unaka, "Nako Ngona nodupa nomisisupu, de o titika nomidusulo la asa miwosa o titika."</s>
     </seg>
     <seg type="verse" id="b.MAT.8.32">
      <s id="b.MAT.8.32.1">Magena de wotemo, "Nitagi bato!"</s>
      <s id="b.MAT.8.32.2">So o toka magena isupu o nyawano, de yadongosaka de yowosa o titika.</s>
      <s id="b.MAT.8.32.3">Imatodoka de o titi ma duduo magena iloqa de kugena o dirasuku itura, so qangodu o talagaku qalutu de isoneka.</s>
     </seg>
     <seg type="verse" id="b.MAT.8.33">
      <s id="b.MAT.8.33.1">Imaaka komagena, de o titi yasosowohi gena yoloqa de itagi o dokuka, kanaga o bi moi-moi idadadi o bi titika de lo o nyawa yasinoto yakokitoka qangodu magena isihabari.</s>
     </seg>
     <seg type="verse" id="b.MAT.8.34">
      <s id="b.MAT.8.34.1">Komagena so gila-gila o nyawa o dokuka magena yangodu yahino de o Yesus imakamake.</s>
      <s id="b.MAT.8.34.2">Ona magena iwikelelo de yamodo so Una iwisulo, Una wosupu manga daerano.</s>
     </seg>
    </div>
    <div type="chapter" id="b.MAT.9">
     <seg type="verse" id="b.MAT.9.1">
      <s id="b.MAT.9.1.1">Kagena de o Yesus o deruku wopaneka, de wokahino kali o talaga ma sonongano Awi doku o Kapernaumka.</s>
     </seg>
     <seg type="verse" id="b.MAT.9.2">
      <s id="b.MAT.9.2.1">De kagena o nyawa wolulugu moi o dangiku iwisitide iwingaho o Yesuska.</s>
      <s id="b.MAT.9.2.2">So o Yesus wakelelo manga piricaya ma lamo komagena, de wotemo woluluguka, "Ai ngopa, ani sininga nosiputuru.</s>
      <s id="b.MAT.9.2.3">To ngona ani dorou tosiaponguka."</s>
     </seg>
     <seg type="verse" id="b.MAT.9.3">
      <s id="b.MAT.9.3.1">Kagena de o bi guru agama yamuruo naga manga sininga ma rabaka itemo, "Wobarani bolo!</s>
      <s id="b.MAT.9.3.2">Ka cawali o Gikimoi aku o dorou wahohoi, so Una de Awi demo magenena o Gikimoi wisiceke."</s>
     </seg>
     <seg type="verse" id="b.MAT.9.4">
      <s id="b.MAT.9.4.1">Kagena de manga sininga ma takasiri o Yesus wanako so wotemo, "Upa niafikiri qatorou to ngini nia sininga ma rabaka.</s>
     </seg>
     <seg type="verse" id="b.MAT.9.5">
      <s id="b.MAT.9.5.1">Nako Ngohi totemo, 'Ani dorou tosiapongu,' de nakoso imahoi eko hiwa ngini niakelelowa so nianakowa.</s>
      <s id="b.MAT.9.5.2">Duma nako totemo, 'Nomaoko la notagi,' de ngini aku niakelelo de nianakoka Ai buturu iwisilohaka.</s>
     </seg>
     <seg type="verse" id="b.MAT.9.6">
      <s id="b.MAT.9.6.1">So Ngohi asa towisiloha la asa ninako Ngohi, o Nyawa ma Duhutu manena, o duniaka tahino de Ai kuasaka la nia dorou tasiapongu."</s>
      <s id="b.MAT.9.6.2">So wotemo woluluguka, "Nomaoko, de ani dangi naaho la noliho."</s>
     </seg>
     <seg type="verse" id="b.MAT.9.7">
      <s id="b.MAT.9.7.1">De o nyawa magena womaoko awi dangi waaho de womajobo woliho.</s>
     </seg>
     <seg type="verse" id="b.MAT.9.8">
      <s id="b.MAT.9.8.1">Ma orasi o nyawa yadadala o kia idadadika gena yakelelo, de ona magena yamodo de o Gikimoi wisigiliri itemo, "Igogou!</s>
      <s id="b.MAT.9.8.2">O Gikimoi Awi kuasa komagena ma lamo wahike o nyawaka."</s>
     </seg>
     <seg type="verse" id="b.MAT.9.9">
      <s id="b.MAT.9.9.1">So ma orasi o Yesus kagena de wokahika de wikelelo una o balastengi wototolomu awi ronga o Matius (iwisiaso lo o Lewi) o kantorka wogogeku.</s>
      <s id="b.MAT.9.9.2">Kagena de o Yesus wotemo unaka, "Nahino noimote Ngohi."</s>
      <s id="b.MAT.9.9.3">Gila-gila o Matius womaoko de wotagi o Yesus iwimoteka.</s>
     </seg>
     <seg type="verse" id="b.MAT.9.10">
      <s id="b.MAT.9.10.1">Ma orasi magena ipasaka, o Yesus de Awi muri-muri o Matius awi tahuka imatamiye yooqo.</s>
      <s id="b.MAT.9.10.2">De o balastengi itotolomu yadala de o bi nyawa yadala manga sininga qatotorou, o bi kawasa yahoholu, ona magena lo imatamiye yooqo de o Yesus.</s>
     </seg>
     <seg type="verse" id="b.MAT.9.11">
      <s id="b.MAT.9.11.1">Kagena de o bi Farisika ma nyawa o Yesus wikelelo womatamiye wooqo de o bi nyawa ma dorou magena.</s>
      <s id="b.MAT.9.11.2">So o Yesus Awi muri-murika yotemo, "Qadoohaso Una wooqo de o balastengi itotolomu de o bi nyawa ma dorou ona magena."</s>
     </seg>
     <seg type="verse" id="b.MAT.9.12">
      <s id="b.MAT.9.12.1">Duma o Yesus wogiise manga demo-demo magena de Una wosango wotemo, "O nyawa yapoputuru upa he ma dokterka yahino, cawali ka o nyawa yasisiri.</s>
     </seg>
     <seg type="verse" id="b.MAT.9.13">
      <s id="b.MAT.9.13.1">Magena imatero maro Ngohi tahino gena taasowa o nyawa la kanaga itemo manga sininga itotiai, duma ma ngale taaso o nyawa de manga dorouka, la ma ngale manga dorouno gena ona aku imatoba de imatoduba.</s>
      <s id="b.MAT.9.13.2">So niatailako ma ngale o kia o Gikimoi Awi Jaji ma Buku ma rabaka isilelefoka, gena komanena, 'Ngohi Ai dupa ma lamo gena upa nia gaso de nisisuba, duma ka niagalusiri.' "</s>
     </seg>
     <seg type="verse" id="b.MAT.9.14">
      <s id="b.MAT.9.14.1">Qabolo de o Yohanes Wooosi awi nyawa wimomote yahino o Yesuska, yosano itemo, "Baba, ngomi de o Farisika ma nyawa mioqowa de miudowa, duma qadoohaso to Ngona Ani muri-muri gena ka ioqo de lo iudosi."</s>
     </seg>
     <seg type="verse" id="b.MAT.9.15">
      <s id="b.MAT.9.15.1">Kagena de o Yesus wosango de wosiade-ade wotemo, "Ma orasi o kawi ma rarame ma rabaka, de igogou o nyawa yakokoro ona magena idodorawa.</s>
      <s id="b.MAT.9.15.2">Nakoso wokakawi una magena de o nyawa yakokoro yahino kagena so imatamiye, de imatekedodiao so o nali de o more ma dongirabaka bilasu ona irarame.</s>
      <s id="b.MAT.9.15.3">Duma done ma orasi imasidiado la wokakawi una magena wituda wisisupuka to ona manga sidongirabano.</s>
      <s id="b.MAT.9.15.4">Done ma orasi magenaka asa ona ioqowa de iudowa."</s>
     </seg>
     <seg type="verse" id="b.MAT.9.16">
      <s id="b.MAT.9.16.1">Qabolo de o Yesus wotemo o ade-ade ngai sinotoli, "O nyawa moi lo pamakewa o baju qamomanalo de asa isitapa de o baro qamomuane.</s>
      <s id="b.MAT.9.16.2">Sababu ma dadapa qamomuane magena isilia sidago o baju qamomanalo magena itola so yaraca foloi ilamo.</s>
     </seg>
     <seg type="verse" id="b.MAT.9.17">
      <s id="b.MAT.9.17.1">Komagenali o nyawa moi lo asa pamakewa o anggur qamomuane de yoguse ma ngihi iqoqomaku, upa sidago o anggur qamomuane done asa iwaka so ma ngihi iqoqoma magena yapolote.</s>
      <s id="b.MAT.9.17.2">Ma dodoguku ma anggur de ma ngihi sinoto lo sona podahewa.</s>
      <s id="b.MAT.9.17.3">So o anggur qamomuane gena bilasu poguse ma ngihi lo qamomuaneku, la qangodu idadi ka qaloha."</s>
     </seg>
     <seg type="verse" id="b.MAT.9.18">
      <s id="b.MAT.9.18.1">O Yesus gena o Yohanes wooosi awi nyawa wimomote wabobicara de wadoto qabolo waasi, de o nyawa moi asa wahino, una magena o puji ma tahu wapopareta.</s>
      <s id="b.MAT.9.18.2">So o Yesus Awi simaka wosuba wobukuku, de wotemo, "Baba, ai ngopa o ngopeqeka moi asa ka mosoneku.</s>
      <s id="b.MAT.9.18.3">Tanu nahino noimote la hiti nomipaqa, de asa mooho kali."</s>
     </seg>
     <seg type="verse" id="b.MAT.9.19">
      <s id="b.MAT.9.19.1">Magena de o Yesus de Awi muri-muri yomaoko de yotagi, iwimote o nyawa una magena.</s>
     </seg>
     <seg type="verse" id="b.MAT.9.21">
      <s id="b.MAT.9.21.1">So yahika o ngeko ma soaka, de kanaga o ngopeqeka moi mopanyake o au mosidagi de itekaka, duma itogu waasi ma deka o taungu mogiowo de sinoto qabolo.</s>
      <s id="b.MAT.9.21.2">De ami sininga ma rabaka motemo, "Hitilahi Awi jubaka tomasimaho bato, la ngohi asa isiloha."</s>
      <s id="b.MAT.9.21.3">Muna mahino la Una mowidalate de Awi duduno mototuuru, de gila-gila momasimaho Awi juba ma pigika.</s>
     </seg>
     <seg type="verse" id="b.MAT.9.22">
      <s id="b.MAT.9.22.1">De Una womakiliho Awi duduka, so womikelelo o ngopeqeka muna magena.</s>
      <s id="b.MAT.9.22.2">De wotemo munaka, "He!</s>
      <s id="b.MAT.9.22.3">Ai ngopa, sababu ngona noipiricaya so ngona nilohaka, so ani sininga naputuruno!"</s>
      <s id="b.MAT.9.22.4">So o orasi magena bato igogou o ngopeqeka muna magena milohaka.</s>
     </seg>
     <seg type="verse" id="b.MAT.9.23">
      <s id="b.MAT.9.23.1">So komagena qabolo, de Una wotagili so womasidiado de wowosa o puji ma tahu wapopareta gena awi tahuka.</s>
      <s id="b.MAT.9.23.2">Kagena wowosa de wadaheno o suling yawuwu, o sone ma guule, de lo o nyawa yadadala yahika yahino so ikalala.</s>
     </seg>
     <seg type="verse" id="b.MAT.9.24">
      <s id="b.MAT.9.24.1">Duma Una wotemo onaka, "Ce!</s>
      <s id="b.MAT.9.24.2">O ngopa muna manena mosonewa duma mikioloka.</s>
      <s id="b.MAT.9.24.3">So nisupu kasi!"</s>
      <s id="b.MAT.9.24.4">Duma o nyawa yadadala magena yanako o ngopa muna magena mosoneka, so yangodu Una wisiihe.</s>
     </seg>
     <seg type="verse" id="b.MAT.9.25">
      <s id="b.MAT.9.25.1">So o tahuka de o nyawa yangodu magena yasulo so isupuka, de Una wowosa o ngihi ma rabaka.</s>
      <s id="b.MAT.9.25.2">Kagena de Una wacoho ami giaka, de womisimomi so mooho kali.</s>
     </seg>
     <seg type="verse" id="b.MAT.9.26">
      <s id="b.MAT.9.26.1">La o habari magegena iise de yanako sidago yaado kagena o soa de o doku ma sigilolika.</s>
     </seg>
     <seg type="verse" id="b.MAT.9.27">
      <s id="b.MAT.9.27.1">Kagena de o Yesus womajobo so wahika o ngeko ma soaka, o nyawa manga lako ipipilo yasinoto iwinihi, de ona imatoore, "Ya Yesus, o Daud awi ngopa de awi dano moiku, kodo!</s>
      <s id="b.MAT.9.27.2">Nomigalusiri ngomi."</s>
     </seg>
     <seg type="verse" id="b.MAT.9.28">
      <s id="b.MAT.9.28.1">De Una womawoma o tahuka, de manga lako ipipilo yasinoto ona magena yahino Unano.</s>
      <s id="b.MAT.9.28.2">De Una wosano wotemo onaka, "So, idodooha Ngohi de Ai kuasa la tinisiloloha gena ngini nipiricaya."</s>
      <s id="b.MAT.9.28.3">Ona itemo, "Iya, Jou!</s>
      <s id="b.MAT.9.28.4">Miagogou Ngona minipiricaya."</s>
     </seg>
     <seg type="verse" id="b.MAT.9.29">
      <s id="b.MAT.9.29.1">Kagena de Una manga lako wapaqa de wotemo, "Ma ngale to ngini nia piricaya Ngohika so nisilohaka."</s>
     </seg>
     <seg type="verse" id="b.MAT.9.30">
      <s id="b.MAT.9.30.1">So o orasi magena qabolo ipipilo asa yomasigeleloka.</s>
      <s id="b.MAT.9.30.2">Kagena de Una wapoma wotemo, "Upa niodedemo o nyawaka."</s>
     </seg>
     <seg type="verse" id="b.MAT.9.31">
      <s id="b.MAT.9.31.1">Duma ona ka yotagi ma ngale isihabari kagena o soa de o doku ma sigilolika.</s>
     </seg>
     <seg type="verse" id="b.MAT.9.32">
      <s id="b.MAT.9.32.1">Yopipilo yasinoto ona magena iliho, de o nyawa moili la kanaga wikokitoka so womomou una magena witota o Yesuska.</s>
     </seg>
     <seg type="verse" id="b.MAT.9.33">
      <s id="b.MAT.9.33.1">So o Yesus wikokitoka awi toka wodusu so imahoika, de o orasi magena qabolo o nyawa una magena waaku wobicaraka.</s>
      <s id="b.MAT.9.33.2">O nyawa yadadala gena asa yohairani de itemo, "Wokuasa bai!</s>
      <s id="b.MAT.9.33.3">Ngomi ma moi waasi o Israel ma tonaka o nyawa maro Una magegena miwimake."</s>
     </seg>
     <seg type="verse" id="b.MAT.9.34">
      <s id="b.MAT.9.34.1">Duma o Farisika ma nyawa o Yesus Awi kuasa gena yopiricayawa, de yotemo, "Icala!</s>
      <s id="b.MAT.9.34.2">O Iblis, una magena o bi toka wakokolano, Unaka wihike o buturu la ma ngale o toka wodusu."</s>
     </seg>
     <seg type="verse" id="b.MAT.9.35">
      <s id="b.MAT.9.35.1">Magena de o Yesus o bi doku wakiloli so wahika manga puji ma bi tahuka, wodoto de o habari qaloloha wosihabari ma ngale o Gikimoi asa wopareta.</s>
      <s id="b.MAT.9.35.2">De lo o nyawa yasisiri de yopopanyake gena yangodu wasiloha.</s>
     </seg>
     <seg type="verse" id="b.MAT.9.36">
      <s id="b.MAT.9.36.1">Ma orasi Una o nyawa yadadala wamamake gena, wasayangi onaka wotemo, "Kodo!</s>
      <s id="b.MAT.9.36.2">Ona manena manga sangisara idala de nagoonawa yariwo, koloko o duba ma sowohi ihihiwa."</s>
     </seg>
     <seg type="verse" id="b.MAT.9.37">
      <s id="b.MAT.9.37.1">Magena de Una Awi muri-murika wotemo, "O nyawa yadadala la yodupa o habari qaloloha yoise, ona magena imatero maro o tamo qaoosaka gena bilasu yautu, duma kanaga youutu ma nyawa yadalawa.</s>
     </seg>
     <seg type="verse" id="b.MAT.9.38">
      <s id="b.MAT.9.38.1">Komagena so ngini bilasu nimasigaso o doro ma duhutuka, de nigolo la ma ngale yobiuutu una wasulo la ona itagi awi doroka youtu."</s>
     </seg>
    </div>
    <div type="chapter" id="b.MAT.10">
     <seg type="verse" id="b.MAT.10.1">
      <s id="b.MAT.10.1.1">So o Yesus asa Awi muri-muri yamogiowo de sinoto waaso imatolomu Unano, de kagena de wotemo onaka, "Ngini ningoduka asa o kuasa tinihike la aku o toka niodusu, de lo o nyawa yasisiri de yopopanyake gena yangodu niasiloha."</s>
     </seg>
     <seg type="verse" id="b.MAT.10.2">
      <s id="b.MAT.10.2.1">So o sosulo eko o rasul yamogiowo de sinoto manena to ona manga ronga gena: Ma nonomaka, o Simon (eko wisironga lo o Petrus); de o Andreas, o Simon awi nongoru; o Yakobus, o Zebedeus awi ngopa; o Yohanes, o Yakobus awi nongoru;</s>
     </seg>
     <seg type="verse" id="b.MAT.10.3">
      <s id="b.MAT.10.3.1">o Filipus; o Bartolomeus; o Tomas; o Matius, una o balastengi wototolomu; o Yakobus, o Alfeus awi ngopa; o Tadeus;</s>
     </seg>
     <seg type="verse" id="b.MAT.10.4">
      <s id="b.MAT.10.4.1">o Simon, gena o Zelot ma nyawa; de o Yudas Iskariot, o nyawa una magena o Yesus wisiiija.</s>
     </seg>
     <seg type="verse" id="b.MAT.10.5">
      <s id="b.MAT.10.5.1">Ona yamogiowo de sinoto gena o Yesus wasulo so itagi de o siminiko wadedemo kasi wotemo komanena, "Nia dodagi ma rabaka upa lo o bi Yahudika ma nyawa yasowo to ona manga daeraka nitagi.</s>
      <s id="b.MAT.10.5.2">De lo upa nitagi o Samaria ma nyawa manga bi dokuka.</s>
     </seg>
     <seg type="verse" id="b.MAT.10.6">
      <s id="b.MAT.10.6.1">Duma ma nonomaka bilasu nitagi nanga dodiao o bi Yahudika ma nyawa kagena o Israel awi ngopa de awi danoka.</s>
      <s id="b.MAT.10.6.2">Ona magena maro o bi duba isisisa.</s>
     </seg>
     <seg type="verse" id="b.MAT.10.7">
      <s id="b.MAT.10.7.1">Hika niasihabari de nitemo onaka, 'Ma orasi he imasidiado ma ngale o Gikimoi asa wopareta maro o kolano moi.'</s>
     </seg>
     <seg type="verse" id="b.MAT.10.8">
      <s id="b.MAT.10.8.1">De lo ibipopanyake niasiloha, ibisosone niasioho kali, de yapapado niasilohali de lo yabikokitoka manga toka niodusu.</s>
      <s id="b.MAT.10.8.2">De maro o bi moi-moi niamamake o Gikimoino de nia bangu lo ihiwa, komagena lo ngini bilasu niahike o nyawaka de manga bangu lo ihiwa.</s>
     </seg>
     <seg type="verse" id="b.MAT.10.9">
      <s id="b.MAT.10.9.1">Nia dodagi ma rabaka upa lo o kia naga nimagaho.</s>
      <s id="b.MAT.10.9.2">Upa nimagaho o pipi o guracino eko lo o tembagano.</s>
     </seg>
     <seg type="verse" id="b.MAT.10.10">
      <s id="b.MAT.10.10.1">Upali nimagaho o karong, eko upa lo o baju, eko o tarupa, eko o didiki sidago ngai sinoto gena yaakuwa.</s>
      <s id="b.MAT.10.10.2">Sababu o nyawa imomanara gena bilasu manga oho ma kurangi yafangu.</s>
     </seg>
     <seg type="verse" id="b.MAT.10.11">
      <s id="b.MAT.10.11.1">Nakoso niwosa o doku moika, de hika o nyawa la kanaga yodupa iniqeqehe qaloha gena ngini niasari.</s>
      <s id="b.MAT.10.11.2">La kagena nimasidodogu, ma bati o doku magena niodongosa.</s>
     </seg>
     <seg type="verse" id="b.MAT.10.12">
      <s id="b.MAT.10.12.1">Nakoso o tahu moika nimasidodogu, de o tahu ma duhutuka nitemo, 'Tanu o Jou Awi laha winisidumu nginika.'</s>
     </seg>
     <seg type="verse" id="b.MAT.10.13">
      <s id="b.MAT.10.13.1">De nakoso o tahu ma nyawa gena iniqehe qaloha, de igogou o Jou Gikimoi asa Awi laha wasidumu onaka.</s>
      <s id="b.MAT.10.13.2">Duma nakoso ona ngini iniholu, de qohaka, done asa o Jou Awi laha gena ona he yamakewa.</s>
     </seg>
     <seg type="verse" id="b.MAT.10.14">
      <s id="b.MAT.10.14.1">De lo nakoso o riho moika la nitulu, de iniholu sidago nia demo magena lo yoise iholu, o riho magena niodongosa.</s>
      <s id="b.MAT.10.14.2">Duma nia qohu ma gaapo niapari kasi la imaaka o nonako moi onaka, igogou ona magena de manga fajaka o Gikimoi Awi simaka.</s>
     </seg>
     <seg type="verse" id="b.MAT.10.15">
      <s id="b.MAT.10.15.1">Ngini tinisingangasu igogou, ma wangeka done manga dorou ma sopo o Gikimoi wafanggali de o dorou, de o doku magenaka asa yafanggali de o dorou ifoloisi qatorou de o dorou iqoqomaka o Sodom de o Gomora ma bi nyawa ma dorou manga fanggali."</s>
     </seg>
     <seg type="verse" id="b.MAT.10.16">
      <s id="b.MAT.10.16.1">"Nimasidodiahi, sababu Ngohi tinisulo nginika la nitagi niakahika o bi nyawa ma dorou manga sidongirabaka.</s>
      <s id="b.MAT.10.16.2">Ngini nimatero maro de o bi duba so kanaga o bi kaso labara ma dongirabaka.</s>
      <s id="b.MAT.10.16.3">Mutuwade ngini gena bilasu nicawaro maro o ngihia, de lo nia sininga qamuuqu de nia edekati ma dorou ihiwa maro o namo dara.</s>
     </seg>
     <seg type="verse" id="b.MAT.10.17">
      <s id="b.MAT.10.17.1">Nimajaga igogou, sababu ngini done nitago de ningaho o bi agama ma bobita yacocohoka.</s>
      <s id="b.MAT.10.17.2">De ngini asa ningapo o puji ma bi tahu ma rabaka.</s>
     </seg>
     <seg type="verse" id="b.MAT.10.18">
      <s id="b.MAT.10.18.1">De lo ngini asa ningaho o bobaretaka eko o kolanoka ma sababu ngini to Ngohi Ai muri-muri.</s>
      <s id="b.MAT.10.18.2">So magena to ngini nia orasi qaloloha moi la ma ngale Ngohi de o habari qaloloha gena niasingangasu onaka de lo o nyawa ma somoasi, ena gena o Yahudika ma nyawa yasowo.</s>
     </seg>
     <seg type="verse" id="b.MAT.10.19">
      <s id="b.MAT.10.19.1">So nakoso ngini nitago la ningaho o bobaretaka, upa lo nimodo ma ngale o kia bilasu ngini nisango.</s>
      <s id="b.MAT.10.19.2">Sababu ma orasi magena de o kia naga itiai la nidedemo gena o Gikimoi masirete asa winihike.</s>
     </seg>
     <seg type="verse" id="b.MAT.10.20">
      <s id="b.MAT.10.20.1">So ma orasika gena nia dedemo ma sihino ngini nowa, duma nia demo magena nia Baba Awi Gurumi asa inisingangasu nginika, de asa ngini niodedemo.</s>
     </seg>
     <seg type="verse" id="b.MAT.10.22">
      <s id="b.MAT.10.22.1">Ma orasi he imasidiado, de ngini manena o nyawa yangodu asa niduhudu sababu ngini to Ngohi Ai muri-muri.</s>
      <s id="b.MAT.10.22.2">Done asa idadi o bi nyawa manga gianongoru yasidoa o nyawa ma somoaka la yatooma.</s>
      <s id="b.MAT.10.22.3">Komagena idadi de imaaka o baba de o ngopa.</s>
      <s id="b.MAT.10.22.4">De lo o bi ngopa asa yalawangi manga baba de manga awa, so yasidoa o nyawa ma somoaka la yatooma.</s>
      <s id="b.MAT.10.22.5">Duma nagoona manga piricaya Ngohika qaputuru sidago o dunia ma dodogu imasidiado, ona magena done asa isalamati.</s>
     </seg>
     <seg type="verse" id="b.MAT.10.23">
      <s id="b.MAT.10.23.1">Nakoso o doku moika ngini inisangisara, de hika niloqa o doku ma somoa kali.</s>
      <s id="b.MAT.10.23.2">Ngini tinisingangasu igogou, ngini o habari qaloloha nisihabari o Israel ma bi dokuka qangodu waasi, de Ngohi o Nyawa ma Duhutu asa tahino kali.</s>
     </seg>
     <seg type="verse" id="b.MAT.10.24">
      <s id="b.MAT.10.24.1">Igogou o muri ona gena idadiwa itemo, 'Nako ngohi de ai guru, ngohi foloi tolamo.'</s>
      <s id="b.MAT.10.24.2">Komagena lo o nyawa la idadi ileleleani, igogou ona idadiwa itemo, 'Nako ngohi de ai tuangi woipopareta, ngohi foloi tolamo.'</s>
      <s id="b.MAT.10.24.3">Idadiwa yotemo komagena.</s>
     </seg>
     <seg type="verse" id="b.MAT.10.25">
      <s id="b.MAT.10.25.1">Ka qaloha nakoso idadi o muri moi womaaka maro awi guru, de lo nakoso woleleleani moi womaaka maro awi tuangi.</s>
      <s id="b.MAT.10.25.2">So nimajaga igogou, sababu Ngohi gena to ngini nia Jou, de ngini gena to Ngohi Ai nyawa imomote.</s>
      <s id="b.MAT.10.25.3">Nakoso Ngohi isiaso o Beelzebul, o Iblis la kanaga o bi toka qangodu wakokolano, de ma boboloili ngini Ngohi nimomote done asa o ronga inigaka foloi qatorou."</s>
     </seg>
     <seg type="verse" id="b.MAT.10.26">
      <s id="b.MAT.10.26.1">"Ngaroko komagena, duma o nyawa la kanaga ngini inisihoholuka ona magena upa niamodo.</s>
      <s id="b.MAT.10.26.2">Sababu igogou, o kia naga yaiihu, magena qangodu o nyawa manga simaka done asa ka isikelelo, de lo o kia naga itotalake, magena qangodu done asa ka ipelenga la o nyawa yanako.</s>
     </seg>
     <seg type="verse" id="b.MAT.10.27">
      <s id="b.MAT.10.27.1">So o kia naga Ngohi tosingangasuka, de ngini la nimatengo niiseka, magena ngini lo o bi nyawa moi de moika niasingangasu.</s>
      <s id="b.MAT.10.27.2">De lo o kia naga Ngohi ka tinigogurubu nginika, magena ngini asa niasihabari o bi nyawa yangoduka.</s>
     </seg>
     <seg type="verse" id="b.MAT.10.28">
      <s id="b.MAT.10.28.1">Upa sidago ngini nimodo o nyawa la kanaga yodupa nia rohe yatooma, sababu ma ngale to ngini nia jiwa yatotooma gena ona manga kuasa ihiwa.</s>
      <s id="b.MAT.10.28.2">Duma ka o Gikimoi Una magena niwimodo, sababu Una kanaga de Awi kuasa ma ngale nia rohe de lo nia jiwa gena o narakaka wasisa.</s>
     </seg>
     <seg type="verse" id="b.MAT.10.29">
      <s id="b.MAT.10.29.1">O namo gereja ngai sinoto isiija ma ragani ka ma cunu.</s>
      <s id="b.MAT.10.29.2">Duma ngaroko komagena, kanaga moiwa isone nako o Gikimoi nia Baba Awi dupawa.</s>
     </seg>
     <seg type="verse" id="b.MAT.10.30">
      <s id="b.MAT.10.30.1">De nako ngini gena o Gikimoi winisininga ifoloi.</s>
      <s id="b.MAT.10.30.2">Una ngini wininako qaloha, so nia hutu ma dala lo Una waeto de wanako qangodu.</s>
     </seg>
     <seg type="verse" id="b.MAT.10.31">
      <s id="b.MAT.10.31.1">So upa nimodo.</s>
      <s id="b.MAT.10.31.2">Ngini winisininga de nia ija gena ifoloi de o bi namo totodialiki bai!</s>
     </seg>
     <seg type="verse" id="b.MAT.10.32">
      <s id="b.MAT.10.32.1">Nagoona kanaga o nyawaka isingangasu igogou ona Ngohi imomoteka, de Ngohi lo asa tasingangasu ona Ai Baba o sorogaka totemo, 'O nyawa ona manena to Ngohi Ai nyawa imomoteka.'</s>
     </seg>
     <seg type="verse" id="b.MAT.10.33">
      <s id="b.MAT.10.33.1">Duma nagoona la kanaga yomanosu, yotemo Ngohi inakowa, de ona lo Ai Baba o sorogaka Ngohi asa tomanosu de totemo, 'O nyawa ona manena to Ngohi Ai nyawa imomote yasowo.' "</s>
     </seg>
     <seg type="verse" id="b.MAT.10.34">
      <s id="b.MAT.10.34.1">"Upa nitagapi de nitemo Ngohi tahino gena ma ngale o bi nyawa tasikadame moi de moika.</s>
      <s id="b.MAT.10.34.2">Komagenawa!</s>
      <s id="b.MAT.10.34.3">Ngohi tahino la ma ngale o bi nyawa tasikitinga moi de moika.</s>
     </seg>
     <seg type="verse" id="b.MAT.10.36">
      <s id="b.MAT.10.36.1">Sababu ma ngale Ngohi tahinoka, so o tahu moi ma raba asa imateketinga moi de moika, gena ma binuka asa Ngohi imote, de ma binukali asa yoholu Ngohi imote.</s>
      <s id="b.MAT.10.36.2">O ngopa yanau awi baba wiholu, de o ngopa o ngopeqeka ami awa momiholu, de lo ma moqoka ami dunu momiholu.</s>
     </seg>
     <seg type="verse" id="b.MAT.10.37">
      <s id="b.MAT.10.37.1">O nyawa nagoona manga baba eko manga awa yasiboso ifoloi dede Ngohi isiboso, ona magena idadiwa to Ngohi Ai nyawa imomote.</s>
      <s id="b.MAT.10.37.2">Komagena lo nagoona manga ngopa yasiboso ifoloi de Ngohi isiboso, ona magena idadiwa to Ngohi Ai nyawa imomote.</s>
     </seg>
     <seg type="verse" id="b.MAT.10.38">
      <s id="b.MAT.10.38.1">De lo o nyawa nagoona la imote Ngohi, ona magena imatero maro o nyawa moi la kanaga waqehe qaloha la ma ngale Ngohi woimote, so igogou o sangisara wamoku eko lo nagala wosone.</s>
      <s id="b.MAT.10.38.2">So nagoona imasidailakowa yasangisara komagena, de yaakuwa ona magena yodadi to Ngohi Ai nyawa imomote.</s>
     </seg>
     <seg type="verse" id="b.MAT.10.39">
      <s id="b.MAT.10.39.1">Sababu o nyawa nagoona la manga oho o dunia manenaka foloi yosininga sidago iholu isangisara, done ona dede o Gikimoi asa imakitingaka.</s>
      <s id="b.MAT.10.39.2">Duma o nyawa nagoona ma ngale Ngohi imote gena manga oho o duniaka isidoohawa, la ngaroko isone, duma o oho ka sidutu ikakali done asa yamake.</s>
     </seg>
     <seg type="verse" id="b.MAT.10.40">
      <s id="b.MAT.10.40.1">O nyawa nagoona ngini iniqehe qaloha, magena imatero de ona lo Ngohi iqehe qaloha.</s>
      <s id="b.MAT.10.40.2">So o nyawa nagoona la Ngohi iqehe qaloha, ona manga qehe ma manara magena lo ma meta Ai Babaka, sababu Ngohi Una woisulo so tahino.</s>
     </seg>
     <seg type="verse" id="b.MAT.10.41">
      <s id="b.MAT.10.41.1">De lo nagoona o nabi moi iwiqehe qaloha sababu una magena igogou o Gikimoi Awi nabi, ona magena asa o fanggali yamake maro o kia yafanggali o nabi magenaka.</s>
      <s id="b.MAT.10.41.2">De nagoona lo o nyawa moi la kanaga awi sininga itiai una magena iwiqehe qaloha sababu una magena igogou awi sininga itotiaika, ona magena asa o fanggali yamake maro o kia yafanggali o nyawa de awi sininga itotiai una magenaka.</s>
     </seg>
     <seg type="verse" id="b.MAT.10.42">
      <s id="b.MAT.10.42.1">Nagoona yodupa o nyawa imomote Ngohi magena yariwo sababu igogou ona Ngohi Ai nyawa imomote, ngaroko ka o ake yasiudo, duma igogou ona magena done asa yamake manga fanggali o Gikimoino."</s>
     </seg>
    </div>
    <div type="chapter" id="b.MAT.11">
     <seg type="verse" id="b.MAT.11.1">
      <s id="b.MAT.11.1.1">O Yesus Awi muri yamogiowo de sinoto o siminiko wahike qaboloka, kagena de womajobo so wotagi wodoto de o habari qaloloha wosihabari, to ona manga doku imakokadateku wageto.</s>
     </seg>
     <seg type="verse" id="b.MAT.11.2">
      <s id="b.MAT.11.2.1">O orasi magena de o Yohanes Wooosi kanaga o bui ma raba kasi, de una woise ma ngale o kia ma Kristus wamomanara.</s>
      <s id="b.MAT.11.2.2">So kagena de una awi nyawa wimomote yamuruo naga wasulo la ona itagi o Yesuska, ma ngale Una magena wisano.</s>
     </seg>
     <seg type="verse" id="b.MAT.11.3">
      <s id="b.MAT.11.3.1">So Una wimakeka, de ona o Yohanes awi sano gena widedemo Unaka itemo, "Baba, idodooha Ngona gena igogou o Salamati ma Kolano ngomi miwidodamaha, kiaka o Gikimoi womijajajika, eko ngomi bilasu o nyawa ma somoa moili miwidamaha."</s>
     </seg>
     <seg type="verse" id="b.MAT.11.4">
      <s id="b.MAT.11.4.1">Magena de o Yesus wosango wotemo onaka, "Nilihoka de niododedemo unaka o kia niakokelelo de lo o kia niiise:</s>
     </seg>
     <seg type="verse" id="b.MAT.11.5">
      <s id="b.MAT.11.5.1">Ena gena o nyawa ibipipilo imasigeleloka, ibilulugu itagika, yabipapado yalohaka, de yabitotopongo imasigiseka, de isosone yasioho kali de lo o habari qaloloha isihabari o bi nyawa isususaka.</s>
     </seg>
     <seg type="verse" id="b.MAT.11.6">
      <s id="b.MAT.11.6.1">O nyawa la kanaga ma ngale Ngohi gena idodatowa de ipiricaya qaputuru, ona igogou yosanangi."</s>
     </seg>
     <seg type="verse" id="b.MAT.11.7">
      <s id="b.MAT.11.7.1">De o Yohanes awi nyawa wimomote magena itagi iliho, de ma ngale o Yohanes gena o Yesus wobicara o nyawa yadadalaka wotemo, "Ngini nitagi o tona ibobeleuka la o Yohanes niwimake, de ngini gena upa ma ngale niwimake o nyawa moi la kanaga wadodato so awi piricaya ma ngutu ihiwa, imatero maro o dumule o paro yawuwu so ikole hika de hino.</s>
     </seg>
     <seg type="verse" id="b.MAT.11.8">
      <s id="b.MAT.11.8.1">De ngini nitagi upa lo ma ngale o nyawa o baju qaloloha womasitibaku la niwikelelo bai!</s>
      <s id="b.MAT.11.8.2">O nyawa la kanaga de manga baju qaloloha, ona magena bilasu o kolano manga bi kadato ma rabaka.</s>
     </seg>
     <seg type="verse" id="b.MAT.11.9">
      <s id="b.MAT.11.9.1">So ngini nitagi o tona ibobeleuka la niadupa igogou o nabi moi niwikelelo.</s>
      <s id="b.MAT.11.9.2">De ma boboloi, o Yohanes gena foloili wolamo de o nabi moi.</s>
     </seg>
     <seg type="verse" id="b.MAT.11.10">
      <s id="b.MAT.11.10.1">Sababu una magena wosingangasuka, bilasu o bi nyawa imasidailako ma ngale Ngohi tahino tadoto onaka, maro o kia o Gikimoi Awi Jaji ma Buku ma rabaka isilelefoka.</s>
      <s id="b.MAT.11.10.2">O Gikimoi wotemo Awi Ngopaka, 'Una to Ngohi Ai sosulo, Ngohi towisulo una asa woqomano, una magena wosidailako to Ngona Ani ngeko.' "</s>
     </seg>
     <seg type="verse" id="b.MAT.11.11">
      <s id="b.MAT.11.11.1">La o Yesus wotemoli onaka, "Ngini tinisingangasu igogou, nako o nyawa yangodu isibubuo o dunia manenaka gena, o nyawa moiwa kanaga ifoloi yolamo de o Yohanes Wooosi.</s>
      <s id="b.MAT.11.11.2">Ngaroko komagena, o orasi manena de isikahika, o nyawa la kanaga yodadi o Gikimoi Awi nyawa Awi pareta ma rabaka, ona magena igogou asa yosanangi.</s>
      <s id="b.MAT.11.11.3">Komagena lo ona nagoona imahadoku o Gikimoi Awi simaka, ona magena lo ifoloi yosanangi de o Yohanes.</s>
     </seg>
     <seg type="verse" id="b.MAT.11.12">
      <s id="b.MAT.11.12.1">Ma solano o Yohanes Wooosi awi manara sidago o orasi manena, o nyawa asa o dodoto ma ngale o Gikimoi Awi pareta gena yalawangi qaputuru de lo yodupa yakuasa.</s>
     </seg>
     <seg type="verse" id="b.MAT.11.13">
      <s id="b.MAT.11.13.1">O bi nabi de komagena lo o Yohanes ona yangodu manga dodoto de lo o bi bobita o Gikimoino o Musa walelefo, qangodu gena isingangasu iqomaka o kia done bilasu idadi.</s>
     </seg>
     <seg type="verse" id="b.MAT.11.14">
      <s id="b.MAT.11.14.1">Iqoqomaka ona itemo o nyawa imatero koloko ma nabi Elia gena done asa wahino kali.</s>
      <s id="b.MAT.11.14.2">So nakoso ngini nimode niopiricaya o demo magena itero, de o Yohanes manena igogou o Elia, kiaka awi hino isingangasu iqomaka.</s>
     </seg>
     <seg type="verse" id="b.MAT.11.15">
      <s id="b.MAT.11.15.1">He!</s>
      <s id="b.MAT.11.15.2">Ngini de nia ngauka tanu niise la nianako.</s>
     </seg>
     <seg type="verse" id="b.MAT.11.16">
      <s id="b.MAT.11.16.1">Awa kodo!</s>
      <s id="b.MAT.11.16.2">O nyawa o orasi manena gena Ngohi tasitero de o ade-ade manena.</s>
      <s id="b.MAT.11.16.3">Ona magena imatero maro o ngopa-ngopa la kanaga o ngeko ma dateka imatami de manga dodiao yasigaro,</s>
     </seg>
     <seg type="verse" id="b.MAT.11.17">
      <s id="b.MAT.11.17.1">de itemo, 'Ngomi misuling ma ngale nginika, duma ngini niholu niselo.</s>
      <s id="b.MAT.11.17.2">Ngomi minyanyi o sone ma guule nginika, duma ngini niholu niari.'</s>
     </seg>
     <seg type="verse" id="b.MAT.11.18">
      <s id="b.MAT.11.18.1">Komagena lo ma ngale o Yohanes Wooosi ona iwidupawa de Ngohi lo idupawa.</s>
      <s id="b.MAT.11.18.2">Ma orasi o Yohanes wahino, de una mamoi-mamoi wooqowa de lo ma moi lo waali widalu.</s>
      <s id="b.MAT.11.18.3">Ona gena una iwiholuka, so itemo, 'Una wikokitoka bai!'</s>
     </seg>
     <seg type="verse" id="b.MAT.11.19">
      <s id="b.MAT.11.19.1">De ma orasi Ngohi o Nyawa ma Duhutu tahinoka, de asa ka tooqo de toudo.</s>
      <s id="b.MAT.11.19.2">Ona magena lo Ngohi iholu, so itemo, 'Hika Una niwinano bai!</s>
      <s id="b.MAT.11.19.3">Cedeke!</s>
      <s id="b.MAT.11.19.4">Una witesere, witobadalu, de imatekedodiao de o balastengi itotolomu de lo o bi nyawa ma dorou o bi kawasa yahoholu.'</s>
      <s id="b.MAT.11.19.5">Ngaroko komagena, duma nakoso nianano o Gikimoi Awi nyawa wimomote manga manara, de ngini asa nianako Awi ngale gena itiai de wocawaro."</s>
     </seg>
     <seg type="verse" id="b.MAT.11.20">
      <s id="b.MAT.11.20.1">Qabolo de o Yesus asa wasidapano o Yahudika ma nyawa o bi doku o Galilea ma tonaka, kiaka Una o nonako ihahairani idala waakaka, sababu ona magena iholu manga dorouno imatoba de imatoduba.</s>
     </seg>
     <seg type="verse" id="b.MAT.11.21">
      <s id="b.MAT.11.21.1">Una wotemo, "O bodito!</s>
      <s id="b.MAT.11.21.2">Kodo!</s>
      <s id="b.MAT.11.21.3">O bodito asa inidahe ngini o Khorazimka de o Betsaidaka ma bi nyawa.</s>
      <s id="b.MAT.11.21.4">To ngini nia dokuka o nonako ihahairani igogou idala taakaka, duma ngini niholusi nia dorouno nimatoba de nimatoduba.</s>
      <s id="b.MAT.11.21.5">So tosiade nakoso o nonako ihahairani magena taaka o Tirus ma dokuka de o Sidon ma dokuka, de igogou iqomaka ona magena, ngaroko o Yahudika ma nyawa yasowo, duma asa manga dorouno imatoba de imatodubaka, sidago lo o baju koloko o karong imasitibaku de o gaapo isihaja manga saheku, maro o beleso ma nonako moi.</s>
     </seg>
     <seg type="verse" id="b.MAT.11.22">
      <s id="b.MAT.11.22.1">Ngini tinisingangasu igogou, ma wangeka done o bi nyawa manga dorou ma sopo o Gikimoi wafanggali de o dorou, de ngini gena asa inifanggali de o dorou ifoloi ilamo de o dorou o Tirus de o Sidon ma bi nyawa yasifafanggali.</s>
     </seg>
     <seg type="verse" id="b.MAT.11.23">
      <s id="b.MAT.11.23.1">De lo nako ngini o Kapernaumka ma nyawa, gena idodooha.</s>
      <s id="b.MAT.11.23.2">Ngini nitemo o Gikimoi asa ngini winitide de winisihie.</s>
      <s id="b.MAT.11.23.3">We!</s>
      <s id="b.MAT.11.23.4">Komagenawa bai!</s>
      <s id="b.MAT.11.23.5">Duma ngini asa winiumo o narakaku.</s>
      <s id="b.MAT.11.23.6">So tosiade nakoso o nonako ihahairani, kiaka taaaka to ngini nia dokuka, magena taakali o Sodom ma doku iqoqomaka, de igogou o doku magena o Gikimoi asa upa wabodito, so o doku magenena kanagasi sidago o orasi manena.</s>
     </seg>
     <seg type="verse" id="b.MAT.11.24">
      <s id="b.MAT.11.24.1">Ngini tinisingangasu igogou, ma wangeka done manga dorou ma sopo o Gikimoi wafanggali de o dorou, de ngini gena asa inifanggali de o dorou ifoloi qatubuso de o dorou o Sodom ma bi nyawaka manga fanggali iqoqomaka."</s>
     </seg>
     <seg type="verse" id="b.MAT.11.25">
      <s id="b.MAT.11.25.1">O orasi magena de o Yesus wosumbayang wotemo, "Baba, o Jou o dipa de lo o dunia nakokuasa!</s>
      <s id="b.MAT.11.25.2">Ngohi Ai sukuru tatide Ngonaka, sababu o bi moi-moi magena o bi nyawa icocawaro lo kanaga itemo yanakoka, ona magena Ngona nagiihu.</s>
      <s id="b.MAT.11.25.3">Duma o bi moi-moi magena o bi nyawa kiaka yananakowa Ngona gena nasikelelo.</s>
     </seg>
     <seg type="verse" id="b.MAT.11.26">
      <s id="b.MAT.11.26.1">Igogou, Ani manara komagena Ngona masirete nodudupa.</s>
     </seg>
     <seg type="verse" id="b.MAT.11.27">
      <s id="b.MAT.11.27.1">O bi moi-moi qangodu Ai Baba woihike Ngohika.</s>
      <s id="b.MAT.11.27.2">O nyawa moi lo Ngohi o Gikimoi ma Ngopa gena inakowa, ka cawali Ai Baba Una magena Ngohi woinakoka.</s>
      <s id="b.MAT.11.27.3">Komagena lo o nyawa moi lo Ai Baba winakowa, ka cawali Ngohi Awi Ngopa manena Una towinakoka, de lo o nyawa nagoona la kanaga Ngohi masirete tadudupa ona magena Ngohi tasinako Unaka.</s>
     </seg>
     <seg type="verse" id="b.MAT.11.28">
      <s id="b.MAT.11.28.1">So niahino Ngohino, ngini ningodu la kanaga nia gina qatotubuso niamoku so nisimomoqoka.</s>
      <s id="b.MAT.11.28.2">Hino la Ngohi masirete asa nia gina magena tapalako.</s>
     </seg>
     <seg type="verse" id="b.MAT.11.29">
      <s id="b.MAT.11.29.1">Hika niamoku o gina kiaka Ngohi tinisimomokuka, de lo o dodoto Ngohino nigolo, de ngini asa nimarimoi qaloha de o Gikimoi.</s>
      <s id="b.MAT.11.29.2">Sababu Ngohi manena Ai sininga qamuuqu de lo Ai duhudu ihiwa nginika.</s>
     </seg>
     <seg type="verse" id="b.MAT.11.30">
      <s id="b.MAT.11.30.1">Ngohi Ai sulo moi-moi gena qatubusowa de lo o gina la tinisimomoku gena ka qaguui."</s>
     </seg>
    </div>
    <div type="chapter" id="b.MAT.12">
     <seg type="verse" id="b.MAT.12.1">
      <s id="b.MAT.12.1.1">Ma moiku o Sabat ma wangeka, de o Yesus de Awi muri-muri o ngekoka itagi de yakahino o gandum ma doro moi ma dateno, de Awi muri-muri o gandum ma sopo magena yautu de yaoqo, sababu ona yasapi.</s>
     </seg>
     <seg type="verse" id="b.MAT.12.2">
      <s id="b.MAT.12.2.1">O Farisika ma nyawa kanaga yakelelo de yodupawa so itemo Unaka, "Ce!</s>
      <s id="b.MAT.12.2.2">Ani muri-muri gena, igogou o agama ma bobita yatilakuka, sababu o Sabat ma wange de pomanara gena to ngone nanga boboso."</s>
     </seg>
     <seg type="verse" id="b.MAT.12.3">
      <s id="b.MAT.12.3.1">Kagena de Una wosango wotemo, "He!</s>
      <s id="b.MAT.12.3.2">Ngini manena ningodu niabacaka, duma niawosaka ma ngale o kia ma Kolano Daud asa waaka qaboloka.</s>
      <s id="b.MAT.12.3.3">So ma orasi o Daud de awi nyawa imomote manga ino ihiwa so yasapika,</s>
     </seg>
     <seg type="verse" id="b.MAT.12.4">
      <s id="b.MAT.12.4.1">o Gikimoi Awi Tahuka una wowosa so o roti o Gikimoika isisusuba gena waqehe de waoqoka.</s>
      <s id="b.MAT.12.4.2">Ena momongo, idadiwa nako pamote to ngone nanga agama ma bobita, cawali o bi imam aku o roti magena yaoqo.</s>
      <s id="b.MAT.12.4.3">Duma o Daud waoqoka de to una awi nyawa lo wahike so yaoqoka.</s>
     </seg>
     <seg type="verse" id="b.MAT.12.5">
      <s id="b.MAT.12.5.1">Niosininga lo o kia naga isilelefo o Gikimoi Awi Jaji ma Buku ma rabaka, gena o Sabat ma wange isigeto de o bi imam o Gikimoi Awi Tahuka yomanara duma ona yasisalawa.</s>
     </seg>
     <seg type="verse" id="b.MAT.12.6">
      <s id="b.MAT.12.6.1">Ngohi totemo, kanena naga moi ifoloi ilamo de o Gikimoi Awi Tahu.</s>
     </seg>
     <seg type="verse" id="b.MAT.12.8">
      <s id="b.MAT.12.8.1">Igogou, Ngohi, o Nyawa ma Duhutu manena, tapareta o Sabat ma wange so magena lo Ai kuasa ma rabaka.</s>
      <s id="b.MAT.12.8.2">O Gikimoi Awi Jaji ma Buku ma rabaka kanaga isilelefoka wotemo, 'Ngohi togolo upa o gaso o haiwani kiaka nisisusuba Ngohika, duma togolo la ngini o nyawa niagalusiri.'</s>
      <s id="b.MAT.12.8.3">So nakoso ngini o demo magena ma ngale nianakoka, de ngini asa o nyawa de manga sala ihihiwa gena upa niasisala."</s>
      <s id="b.MAT.12.8.4">Qabolo de o Yesus womajobo.</s>
     </seg>
     <seg type="verse" id="b.MAT.12.9">
      <s id="b.MAT.12.9.1">O Yesus kagena womajobo, de wotagi wowosa o Yahudika manga puji ma tahuka.</s>
     </seg>
     <seg type="verse" id="b.MAT.12.10">
      <s id="b.MAT.12.10.1">De kagena o nyawa moi awi gia ma sononga isoneka.</s>
      <s id="b.MAT.12.10.2">So kagena de o Farisika yosano de yotemo Unaka, "Idodooha o Sabat ma wangeka ka qaloha nako o nyawa yasisiri pasiloha."</s>
      <s id="b.MAT.12.10.3">Manga edekati o Yesus iwitailako de Awi sala yasari la iwikalaki.</s>
     </seg>
     <seg type="verse" id="b.MAT.12.11">
      <s id="b.MAT.12.11.1">So o Yesus wotemo onaka, "Tosiade, maro o Sabat ma wangeka de nia duba moi itura o busuneku, done asa ngini niatide o busune ma rabaye de nisidola, ngaroko o Sabat ma wangeka?</s>
     </seg>
     <seg type="verse" id="b.MAT.12.12">
      <s id="b.MAT.12.12.1">Duma o nyawa manga oho o Gikimoi Awi simaka gena foloi ilamo de o duba magena!</s>
      <s id="b.MAT.12.12.2">Ma ngale komagena aku o loha niaaka ngaroko o Sabat ma wangeka."</s>
     </seg>
     <seg type="verse" id="b.MAT.12.13">
      <s id="b.MAT.12.13.1">De o Yesus wotemo o nyawa awi gia ma sononga isosoneka gena, "Ani gia natoano."</s>
      <s id="b.MAT.12.13.2">De una awi gia watoa, de o orasi magena qabolo awi gia gena lo qalohaka, maro awi gia ma sonongali.</s>
     </seg>
     <seg type="verse" id="b.MAT.12.14">
      <s id="b.MAT.12.14.1">Kagena de o bi Farisika o puji ma tahuno isupu de itagi la imatekesikagaro de imatekefakati, la ma ngale o Yesus witooma.</s>
     </seg>
     <seg type="verse" id="b.MAT.12.15">
      <s id="b.MAT.12.15.1">O Yesus o Farisika ma nyawa manga edekati ma dorou Unaka gena wanako.</s>
      <s id="b.MAT.12.15.2">So kagena de Una womajobo de o nyawa yadadala iwimote.</s>
      <s id="b.MAT.12.15.3">De ibipopanyake manga sidongirabaka gena yangodu Una wasilohaka.</s>
     </seg>
     <seg type="verse" id="b.MAT.12.16">
      <s id="b.MAT.12.16.1">Duma Una wapoma, upa isingangasu Una gena naguuna.</s>
     </seg>
     <seg type="verse" id="b.MAT.12.17">
      <s id="b.MAT.12.17.1">La o bi moi-moi qangodu magena idadi de imaaka la isiganapuka, imatero maro o kia iqomaka o Gikimoi Awi demo ma nabi Yesaya wosilefo qaboloka, ena gena,</s>
     </seg>
     <seg type="verse" id="b.MAT.12.18">
      <s id="b.MAT.12.18.1">"Una manena to Ngohi Ai Leleani towihihirika, Una magena Ngohi towidodara de lo towidupa.</s>
      <s id="b.MAT.12.18.2">Ngohi Ai Gurumi gena towihike Unaka.</s>
      <s id="b.MAT.12.18.3">Ngohi Ai pareta itotiai gena Una wosihabari o bangsa yangoduka.</s>
     </seg>
     <seg type="verse" id="b.MAT.12.19">
      <s id="b.MAT.12.19.1">Una asa wosiholuwa de womatoorewa, eko lo o bi ngekoka Awi ili wosilamo lo yoisewa.</s>
     </seg>
     <seg type="verse" id="b.MAT.12.20">
      <s id="b.MAT.12.20.1">O nyawa de manga piricaya qaceceke Una upa wosidipito la itepi.</s>
      <s id="b.MAT.12.20.2">Ona la kanaga manga piricaya ikurangi, gena Una lo wasiputuru.</s>
      <s id="b.MAT.12.20.3">Una womomanara sidago o Gikimoi Awi pareta itotiai gena imasidiado o duniaka.</s>
     </seg>
     <seg type="verse" id="b.MAT.12.21">
      <s id="b.MAT.12.21.1">O bi bangsa yangodu asa imasingongano Unaka."</s>
     </seg>
     <seg type="verse" id="b.MAT.12.22">
      <s id="b.MAT.12.22.1">Qaboloka, de o nyawa moi kanaga wikokitoka gena wopilo de lo womou una magena witota o Yesuska.</s>
      <s id="b.MAT.12.22.2">So o Yesus wikokitoka una magena awi toka wodusu so imahoika, so o orasi magena qabolo de o nyawa una magena waaku wobicara de womasigeleloka.</s>
     </seg>
     <seg type="verse" id="b.MAT.12.23">
      <s id="b.MAT.12.23.1">O nyawa yadadala gena asa yohairani de itemo, "Wokuasa bai!</s>
      <s id="b.MAT.12.23.2">Nagala Una o Daud awi ngopa de awi dano moiku."</s>
     </seg>
     <seg type="verse" id="b.MAT.12.24">
      <s id="b.MAT.12.24.1">Kagena de o Farisika ma nyawa o demo magena yoise, de ona itemo, "Igogou, Una magena waakuwa o toka wodusu, ka cawali o Beelzebul, gena o Iblis o bi toka wakokolano, gena wihike o buturu."</s>
     </seg>
     <seg type="verse" id="b.MAT.12.25">
      <s id="b.MAT.12.25.1">Kagena de manga sininga ma edekati o Yesus wanako so wotemo, "Tosiade, nakoso o kolano moi de awi doku-doku, eko lo o tahu ma raba moi eko o doku moi la ona magena kanaga imakitinga, cawali o putu de o wange imatekekokangamo, de ma ngale ona manga rimoi gena asa ibiau so isisa.</s>
     </seg>
     <seg type="verse" id="b.MAT.12.26">
      <s id="b.MAT.12.26.1">De kanagali nakoso o Iblis, o bi toka wakokolano, una gena awi toka wodusu so ma pareta ma rabaka imakitinga, o pareta magena bilasu isisa de qalutu.</s>
     </seg>
     <seg type="verse" id="b.MAT.12.27">
      <s id="b.MAT.12.27.1">Ngini nitemo, Ngohi o bi toka todusu de o Beelzebul ma kuasa.</s>
      <s id="b.MAT.12.27.2">Duma kanaga lo nia dodiao masirete ona lo o bi toka yadusu.</s>
      <s id="b.MAT.12.27.3">So idodooha, ona gena de o kuasa kiano so asa aku o bi toka yodusu.</s>
      <s id="b.MAT.12.27.4">Igogou, de o kuasa o Gikimoino.</s>
      <s id="b.MAT.12.27.5">So de nia dodiao manga manara gena isinako itiai to ngini nia galaki ikokulai magena de ma sala.</s>
     </seg>
     <seg type="verse" id="b.MAT.12.28">
      <s id="b.MAT.12.28.1">Ma ngale Ngohi o bi toka todusu de o Gikimoi Awi Gurumi ma kuasa so isinako itiai nginika, la o orasi manena qabolo ma orasi o Gikimoi wodadi kolano to ngini nia sidongirabaka.</s>
     </seg>
     <seg type="verse" id="b.MAT.12.29">
      <s id="b.MAT.12.29.1">O Iblis gena aku positero maro wipoputuru moi.</s>
      <s id="b.MAT.12.29.2">De paakuwa o nyawa moi wipoputuru awi tahu ma rabaka powosa de awi arata pakoora, nakoso o tahu ma duhutu magena wipiliku waasi.</s>
      <s id="b.MAT.12.29.3">So bilasu una o tahu ma duhutu wipoputuru magena powipiliku kasi, de asa potagi la awi arata pakoora.</s>
      <s id="b.MAT.12.29.4">Komagena lo Ngohi nakoso o bi toka todusu, gena ma ngale ngaroko o Iblis wipoputuru, duma Ngohi masirete wisitura qaboloka.</s>
     </seg>
     <seg type="verse" id="b.MAT.12.30">
      <s id="b.MAT.12.30.1">O nyawa nagoona la kanaga to Ngohi Ai dodiao yasowo, gena itiai ona magena Ngohi ilawangi.</s>
      <s id="b.MAT.12.30.2">De lo nagoona la kanaga Ai dodiao imomanara yasowo, gena itiai ona magena Ai manara ma sopo gena yabiau.</s>
     </seg>
     <seg type="verse" id="b.MAT.12.32">
      <s id="b.MAT.12.32.1">Igogou, to nyawa manga dorou, kiaka o dorou yaaaka qangodu de lo manga demo qatotorou nagoonaka bato gena, o Gikimoi aku wasiapongu.</s>
      <s id="b.MAT.12.32.2">Nakoso o nyawa la kanaga de manga demo qatotorou Ngohika, itemo Ngohi o Nyawa ma Duhutu isowo, gena manga dorou lo aku isiapongu.</s>
      <s id="b.MAT.12.32.3">Duma nakoso o demo qatotorou so yosiceke o Gurumi Qatetebi, de ona magegena o apongu he yamake kawa ma bati sidutu ikakali.</s>
     </seg>
     <seg type="verse" id="b.MAT.12.33">
      <s id="b.MAT.12.33.1">Nako o bi gota qaloloha gena ma sopo lo qaloha.</s>
      <s id="b.MAT.12.33.2">De lo nako o bi gota qatotorou gena ma sopo lo qatorou.</s>
      <s id="b.MAT.12.33.3">Ngini asa nianako o gota qaloloha de o gota qatorou nako ma sopo gena ninano.</s>
      <s id="b.MAT.12.33.4">Komagena lo ngini asa nianako Ngohi manena qaloha eko qatorou, nakoso to Ngohi Ai manara ma sopo gena nianano.</s>
     </seg>
     <seg type="verse" id="b.MAT.12.34">
      <s id="b.MAT.12.34.1">Icala!</s>
      <s id="b.MAT.12.34.2">Ngini manena o nyawa ma dorou, maro o ngihia gena o nyawaka yagoli.</s>
      <s id="b.MAT.12.34.3">Ma ngale ka o dorou niososininga, so ngini o demo qaloloha moi lo akuwa nia uruno isupu.</s>
      <s id="b.MAT.12.34.4">Sababu o kia naga nanga sininga ma rabaka asa nanga uruno isupu.</s>
     </seg>
     <seg type="verse" id="b.MAT.12.35">
      <s id="b.MAT.12.35.1">O nyawa la kanaga de manga sininga qaloha, manga siningano asa o loha isupu, sababu manga siningaka o loha yadiahika.</s>
      <s id="b.MAT.12.35.2">De o nyawa la kanaga de manga sininga qatorou, manga siningano asa o dorou isupu, sababu manga siningaka o dorou yadiahika.</s>
     </seg>
     <seg type="verse" id="b.MAT.12.36">
      <s id="b.MAT.12.36.1">Komagena so ngini tinisingangasu igogou, ma wangeka done o nyawa manga dorou ma sopo o Gikimoi wafanggali de o dorou, de o bi nyawa la kanaga manga demo moi-moi ma faida ihihiwa magena, done ona bilasu yasango o Gikimoi Awi simaka bai!</s>
     </seg>
     <seg type="verse" id="b.MAT.12.37">
      <s id="b.MAT.12.37.1">Sababu ma ngale ngini nia demo masirete, so Una asa wahiri nia demo isala eko itiai la ngini de nia sala eko hiwa."</s>
     </seg>
     <seg type="verse" id="b.MAT.12.38">
      <s id="b.MAT.12.38.1">Qaboloka, de o bi guru agama de lo o bi Farisika ma nyawa ona yamuruo naga itemo o Yesuska, "Baba Guru, ngomi miadupa la o nonako moi o dipaka naaka la miakelelo igogou Ngona Ani sihino o Gikimoino."</s>
     </seg>
     <seg type="verse" id="b.MAT.12.39">
      <s id="b.MAT.12.39.1">O Yesus wosango, "Ce!</s>
      <s id="b.MAT.12.39.2">Ngini o bi nyawa o orasi manena gena o nyawa ma dorou ningodu de o Gikimoi niwiholu.</s>
      <s id="b.MAT.12.39.3">Ngini nigolo Ngohi taaka o nonako nginika?</s>
      <s id="b.MAT.12.39.4">Toholu!</s>
      <s id="b.MAT.12.39.5">Ngaroko nigolo lo Ngohi taakawa o nonako maro komagena ma meta o nyawa ngini manenaka, ka cawali o nonako moi maro iqoqomaka o kia idadadi ma nabi Yunuska.</s>
     </seg>
     <seg type="verse" id="b.MAT.12.40">
      <s id="b.MAT.12.40.1">Maro ma nabi Yunus kanaga o wange saange de o putu saange wogoge o nao ilalamo moi ma poko ma rabaka, komagena lo Ngohi o Nyawa ma Duhutu done o wange saange de o putu saange asa togoge o boosu ma rabaka.</s>
     </seg>
     <seg type="verse" id="b.MAT.12.41">
      <s id="b.MAT.12.41.1">Done ma wangeka o nyawa yangodu manga loha de manga dorou ma sopo o Gikimoi wafanggali itotiai, de o Niniweka ma bi nyawa yasioho kali dede ngini o bi nyawa o orasi manena, de ona magena lo asa ngini inisisala.</s>
      <s id="b.MAT.12.41.2">Sababu iqomaka, ma orasi ma nabi Yunus awi demo yoise, de ona magena manga dorouno imatoba de imatodubaka.</s>
      <s id="b.MAT.12.41.3">Duma kanaga nia sidongirabaka o orasi manena wimoi foloi wolamo de ma nabi Yunus.</s>
     </seg>
     <seg type="verse" id="b.MAT.12.42">
      <s id="b.MAT.12.42.1">So komagena lo done ma wangeka o nyawa yangodu o Gikimoi wafanggali itotiai, de muna o Koresarano ma kolano done misioho kali dede ngini o bi nyawa o orasi manena, de muna magena lo asa ngini minisisala.</s>
      <s id="b.MAT.12.42.2">Sababu iqomaka muna gena modupa ma Kolano Salomo wococawaro awi dodoto moise, so muna ami dokuka de asa motagi momakuru-kuruka.</s>
      <s id="b.MAT.12.42.3">Duma kanena naga nia sidongirabaka o orasi manena, ngaroko kanaga wimoi foloi wolamo de o Salomo, ce, Awi demo gena igogou ngini ka niopiricaya waasi."</s>
     </seg>
     <seg type="verse" id="b.MAT.12.43">
      <s id="b.MAT.12.43.1">O Yesus wotemo, "O toka magena nakoso o nyawa magenano isupu, de yahika de yahino o tona ibobeleuka o tahu imasisari la igoge.</s>
      <s id="b.MAT.12.43.2">Duma o tahu imasimakewa,</s>
     </seg>
     <seg type="verse" id="b.MAT.12.44">
      <s id="b.MAT.12.44.1">so maena itemo, 'Lebelaha ngohi ka toliho totagi o nyawa kiaka towititingaka.'</s>
      <s id="b.MAT.12.44.2">So ilihoka, ce, o tahu magena ma rabaka o nyawa moi lo yahiwa.</s>
      <s id="b.MAT.12.44.3">O nyawa magena maro o tahu moi la kanaga ma rabaka igogoge o kia naga moi lo ihiwa, isesaka, de ma raba isidiahika so qatebi bai!</s>
     </seg>
     <seg type="verse" id="b.MAT.12.45">
      <s id="b.MAT.12.45.1">Kagena de maena itagili, de o toka tumudingili kiaka ifoloi qatotorou gena maena yaaso, la yahino o nyawa iwititinga una magenaku iwosa, de kagena ona igoge.</s>
      <s id="b.MAT.12.45.2">Ma duuruka o nyawa una magena ifoloi witorou de ma nonomaka.</s>
      <s id="b.MAT.12.45.3">So o bi nyawa o orasi manena to ona manga dorou gena idadi de imaaka maro komagena.</s>
      <s id="b.MAT.12.45.4">Ona manga bodito asa foloisi ilamo, sababu iholu Ngohi iqehe qaloha."</s>
     </seg>
     <seg type="verse" id="b.MAT.12.46">
      <s id="b.MAT.12.46.1">O Yesus wabicarasi o nyawa yadadalaka, de ma awa de Awi gianongoru yahino.</s>
      <s id="b.MAT.12.46.2">So yahika kagena o tahu ma dudu kasi, de o nyawa moi iwisulo o Yesus wiaso.</s>
     </seg>
     <seg type="verse" id="b.MAT.12.47">
      <s id="b.MAT.12.47.1">De o nyawa moi yadadalano wosibicara Unaka wotemo, "Ai tabea, Baba.</s>
      <s id="b.MAT.12.47.2">Ani awa de Ani gianongoru ona inisari Ngona, ona kadoke naga ma duduka itamaha bai!"</s>
     </seg>
     <seg type="verse" id="b.MAT.12.48">
      <s id="b.MAT.12.48.1">Kagena de Yesus wosango, "Nakoso to Ngohi Ai awa de to Ngohi Ai gianongoru, gena komanena."</s>
     </seg>
     <seg type="verse" id="b.MAT.12.49">
      <s id="b.MAT.12.49.1">So Una wasidumu Awi muri-murika de wotemo, "Hika niakelelo ona manena to Ngohi Ai awa de Ai gianongoru.</s>
     </seg>
     <seg type="verse" id="b.MAT.12.50">
      <s id="b.MAT.12.50.1">Sababu o nyawa nagoona Ai Baba o sorogaka Awi dupa yamomanara, ona magena to Ngohi Ai gianongoru, de muna magena to Ngohi Ai awabira, de lo muna magena to Ngohi Ai awa."</s>
     </seg>
    </div>
    <div type="chapter" id="b.MAT.13">
     <seg type="verse" id="b.MAT.13.1">
      <s id="b.MAT.13.1.1">O wange magena qabolo de o Yesus o tahu magenano wosupu wotagi kagena o talaga Galilea ma dalateka wogogeku.</s>
     </seg>
     <seg type="verse" id="b.MAT.13.2">
      <s id="b.MAT.13.2.1">Sababu o nyawa yahino yadala poli de o deru moi kagena o akeka, so Una wopane de womatamiye.</s>
      <s id="b.MAT.13.2.2">De o nyawa yadadala magena imaooko o talaga ma dateka.</s>
     </seg>
     <seg type="verse" id="b.MAT.13.3">
      <s id="b.MAT.13.3.1">Kagena Una wobicara de to Una Awi ade-ade ma ngale o dodoto idala gena wadoto.</s>
      <s id="b.MAT.13.3.2">So komagena de Una o ade-ade moi wasibicara onaka, "Kanaga wototoro moi wotagi awi gisisi wosihaja.</s>
     </seg>
     <seg type="verse" id="b.MAT.13.4">
      <s id="b.MAT.13.4.1">So de una wosihaja gena ma sononga itura o ngekoku, so o namo yahino de yaoqoka.</s>
     </seg>
     <seg type="verse" id="b.MAT.13.5">
      <s id="b.MAT.13.5.1">Ma sonongali itura o tona qatetetoku de ma tona ka ma cunu.</s>
      <s id="b.MAT.13.5.2">So o gisisi magena ma goho isupu qatai, sababu ma tona ilamowa so imasingutu qatai.</s>
     </seg>
     <seg type="verse" id="b.MAT.13.6">
      <s id="b.MAT.13.6.1">Duma ma ngutu ka ma cunu, so de o wange yodisiwa de o goho magena qamalai so isoneka.</s>
     </seg>
     <seg type="verse" id="b.MAT.13.7">
      <s id="b.MAT.13.7.1">De ma sonongali itura o tona qatototopoku.</s>
      <s id="b.MAT.13.7.2">La o gisisi magena ioho imatekekangaho de o totopo so o totopo magena yalalo so isoneka.</s>
     </seg>
     <seg type="verse" id="b.MAT.13.8">
      <s id="b.MAT.13.8.1">O gisisi ma sonongali asa itura o tona qalolohaku.</s>
      <s id="b.MAT.13.8.2">So ioho ma goho ifero qaloha de ma hutu ilamo so isopo.</s>
      <s id="b.MAT.13.8.3">Ma sopo kanaga qaloha sidago ma para ratu moi, de ma binuka qaloha sidago ma para moributanga, de ma binukali qaloha sidago lo ma para moruwange.</s>
     </seg>
     <seg type="verse" id="b.MAT.13.9">
      <s id="b.MAT.13.9.1">He!</s>
      <s id="b.MAT.13.9.2">Ngini de nia ngauka tanu niise la nianako.</s>
      <s id="b.MAT.13.9.3">Sidago kanena."</s>
     </seg>
     <seg type="verse" id="b.MAT.13.10">
      <s id="b.MAT.13.10.1">O Yesus wodoto qabolo de Awi muri-muri yahino de imasano Unaka, "Baba, nakoso o nyawa yadadalaka nabicara gena, qadoohaso bilasu de to Ngona Ani ade-ade."</s>
     </seg>
     <seg type="verse" id="b.MAT.13.11">
      <s id="b.MAT.13.11.1">So Una wotemo onaka, "O kia ngini niananakowa sidago o orasi manena upa o nyawa yadadalaka, duma ka ngini manena o Gikimoi winihiri la winihike o ade-ade ma ngale, so qangodu aku nianako ma ngale idodooha Una wokolano de wopareta.</s>
     </seg>
     <seg type="verse" id="b.MAT.13.12">
      <s id="b.MAT.13.12.1">Sababu nagoona o Gikimoi Awi demo yoise la manga siningaka imadiahi, done Awi demo magena de ma boloika ifoloi asa wasidogo manga siningaka la yosihoda itiai.</s>
      <s id="b.MAT.13.12.2">Duma nagoona Awi demo gena yoholu, ngaroko Awi demo kanaga manga siningaka la ka ma cunu, done asa ka waqehe kali.</s>
     </seg>
     <seg type="verse" id="b.MAT.13.13">
      <s id="b.MAT.13.13.1">Komagena so nako yadadala gena Ngohi tabicara de Ai ade-ade, sababu ona magena kanaga de manga lakoka, duma o ade-ade ma ngale gena yasahewa de lo cawali de manga ngauka, duma imasigisewa eko isidodoguwa.</s>
     </seg>
     <seg type="verse" id="b.MAT.13.15">
      <s id="b.MAT.13.15.1">Komagena idadi de imaaka la isiganapuka, imatero maro o kia iqomaka o Gikimoi Awi demo ma nabi Yesaya wosilefo qaboloka, ena gena, 'Nakoso o nyawa ona magena de manga lakoka tanu imasigelelo, de nakoso de manga ngauka tanu imasigise, la manga sininga ipelenga de tanu isihoda, de asa manga dorou yodongosa de imatoba, de Ngohi manga Jou asa tasisalamati manga dorou ma rabano.</s>
      <s id="b.MAT.13.15.2">Duma ona manga sininga qatogoi so de manga lakoka duma imasigelelowa de manga ngauka duma imasigisewa.</s>
      <s id="b.MAT.13.15.3">So ona asa ka iise, duma moiwa yanako, de asa ka yakelelo, duma moiwa yanako ma diai.' "</s>
     </seg>
     <seg type="verse" id="b.MAT.13.16">
      <s id="b.MAT.13.16.1">La o Yesus wotemoli onaka, "Igogou, ngini asa nisanangi, sababu ngini gena o kia naga taaaka magena niakeleloka, de lo to Ngohi Ai dodoto gena nioiseka.</s>
     </seg>
     <seg type="verse" id="b.MAT.13.17">
      <s id="b.MAT.13.17.1">Ngini tinisingangasu igogou, kanaga iqoqomaka o bi nabi yadala de lo o nyawa de manga sininga itotiai la yodupa yokelelo o kia o orasi manena ngini niakokelelo, duma ona yakelelowa.</s>
      <s id="b.MAT.13.17.2">Ona lo yodupa yoise o kia o orasi manena ngini nioiise, duma ona yoisewa."</s>
     </seg>
     <seg type="verse" id="b.MAT.13.18">
      <s id="b.MAT.13.18.1">"O ade-ade o nyawa moi o gisisi wosihahaja ma ngale gena komanena, so niise la nianako.</s>
     </seg>
     <seg type="verse" id="b.MAT.13.19">
      <s id="b.MAT.13.19.1">O gisisi ma binuka o ngekoka o namo yaoqo gena, imatero bato o nyawa yoiseka o Gikimoi Awi habari, duma yosihodawa, so o Iblis wahino de wakoora to ona manga sininga ma rabano so isisaka.</s>
     </seg>
     <seg type="verse" id="b.MAT.13.20">
      <s id="b.MAT.13.20.1">O gisisi ma binuka itutura o tona qatetetoka ioho duma qamalaika, gena imatero bato o nyawa yoise o habari qaloloha de gila-gila yaqehe de manga sininga isosanangi.</s>
     </seg>
     <seg type="verse" id="b.MAT.13.21">
      <s id="b.MAT.13.21.1">Duma koloko ma ngutu ilukukuwa, so ona yopiricaya itekawa.</s>
      <s id="b.MAT.13.21.2">So de o susa yamake de ma ngale o habari qaloloha so yasisangisara, de gila-gila ona ma Jou wipalako so imakiliho de ikafirika.</s>
     </seg>
     <seg type="verse" id="b.MAT.13.22">
      <s id="b.MAT.13.22.1">O gisisi ma binuka itutura o tona qatototopoku so o totopo yalalo so isoneka, gena imatero bato o nyawa o habari qaloloha magena yoiseka.</s>
      <s id="b.MAT.13.22.2">Duma ona magena isihawateri ma ngale manga oho, de lo yodupa yokaya.</s>
      <s id="b.MAT.13.22.3">Komagena o Gikimoi Awi demo yosingou kawa, de o manara qaloloha lo yodupa kawa.</s>
     </seg>
     <seg type="verse" id="b.MAT.13.23">
      <s id="b.MAT.13.23.1">De o gisisi itutura o tona qalolohaku ioho qaloha, gena imatero bato o nyawa o Gikimoi Awi demo magena yoiseka, de yosihoda de manga sininga ma rabaka imadiahi, so igogou o manara qaloloha yaaka.</s>
      <s id="b.MAT.13.23.2">Kanaga manga manara qaloha sidago ma sopo ma para ratu moi, kanaga manga manara qaloloha sidago ma sopo ma para moributanga, de kanaga lo manga manara qaloloha sidago ma sopo ma para moruwange.</s>
      <s id="b.MAT.13.23.3">Sidago kanena."</s>
     </seg>
     <seg type="verse" id="b.MAT.13.24">
      <s id="b.MAT.13.24.1">O Yesus wosijaritali o ade-ade moi o nyawa yadadalaka wotemo, "O Gikimoi wopareta gena, posiade-ade imatero maro o nyawa wototoro moi o gisisi o tamo qaloloha wosihaja awi doroka.</s>
     </seg>
     <seg type="verse" id="b.MAT.13.25">
      <s id="b.MAT.13.25.1">O putu moiku o nyawa yangodu imaiduka, de una awi saturu gena wahino de o doro ma dongirabaka o nguusu ma gisisi wosihaja de womajoboka.</s>
     </seg>
     <seg type="verse" id="b.MAT.13.26">
      <s id="b.MAT.13.26.1">So awi doroka gena ma tamo ma goho isupu sidago ifero, duma o nguusu lo ioho imarimote.</s>
     </seg>
     <seg type="verse" id="b.MAT.13.27">
      <s id="b.MAT.13.27.1">O nyawa wasesewa ona magena yahino wototoroka itemo, 'Baba, igogou o gisisi qaloloha posihahajaka gena, qadoohaso sidago o nguusu lo kagena ioho.'</s>
     </seg>
     <seg type="verse" id="b.MAT.13.28">
      <s id="b.MAT.13.28.1">Una wosango wotemo, 'Magena ai saturu awi manara.'</s>
      <s id="b.MAT.13.28.2">Kagena de ona itemoli, 'Nako nomode, de o nguusu gena ngomi mitagi miarapuka.'</s>
     </seg>
     <seg type="verse" id="b.MAT.13.29">
      <s id="b.MAT.13.29.1">Magena de wotemo, 'Ngaroko upa.</s>
      <s id="b.MAT.13.29.2">Sababu nako o nguusu magena niarapu, de tamo o doro ma goho lo imasidarapu.</s>
     </seg>
     <seg type="verse" id="b.MAT.13.30">
      <s id="b.MAT.13.30.1">Hika niodamaha kasi o nguusu magena lo ioho sidago o gugutu ma orasi yaado.</s>
      <s id="b.MAT.13.30.2">Kagena de ngohi asa youutu tasulo la o nguusu gena yarapu iqoma kasi, la yatolomu de yapiliku, la yatupuka.</s>
      <s id="b.MAT.13.30.3">Qabolo de asa o tamo yautu de yatolomu, la yadiahi o polaka.' "</s>
     </seg>
     <seg type="verse" id="b.MAT.13.31">
      <s id="b.MAT.13.31.1">Qabolo de o Yesus o ade-ade moi wosijaritali o nyawa yadadalaka wotemo, "O Gikimoi wopareta maro o kolano moi gena, posiade-ade koloko o sasawi ma sopo ngai moi gena o nyawa moi awi doroku wodato.</s>
     </seg>
     <seg type="verse" id="b.MAT.13.32">
      <s id="b.MAT.13.32.1">Ngaroko o sasawi ma sopo magena ifoloi qaceke de o sopo ma somoa o dunia manena ma qokuka, duma nako o sopo magena ioho, ma goho asa ilamo ifoloi de o ngangaru ma somoa, de imadadi maro o gota iuuma-uma, so kagena ma umaka o bi namo asa yahino imaigu."</s>
     </seg>
     <seg type="verse" id="b.MAT.13.33">
      <s id="b.MAT.13.33.1">Kanaga o ade-ade moili Una wosijarita onaka wotemo, "O Gikimoi wopareta gena, posiade-ade koloko o ragi ka ma cunu o ngopeqeka moi mongado mosicapu de o terigu sutu ilamo.</s>
      <s id="b.MAT.13.33.2">So kagena de o ragi magena o terigu qangodu isidola so ifero de idadi foloisi ilamo."</s>
     </seg>
     <seg type="verse" id="b.MAT.13.34">
      <s id="b.MAT.13.34.1">Ka cawali o ade-ade maro komanena o Yesus wadoto o nyawa ona magenaka.</s>
     </seg>
     <seg type="verse" id="b.MAT.13.35">
      <s id="b.MAT.13.35.1">Komagena waaka sidago idadi de isiganapu o kia maro iqomaka o Gikimoi Awi demo o nabi moi wosilefo qaboloka, ena gena, "Ngohi ona tadoto tapake o ade-ade.</s>
      <s id="b.MAT.13.35.2">Ma dongoho o dunia isidadi kusi de o dodoto, kiaka isimamane waasi, gena Ngohi asa tosingangasu onaka."</s>
     </seg>
     <seg type="verse" id="b.MAT.13.36">
      <s id="b.MAT.13.36.1">Qabolo de o Yesus yadadala ona magena wadongosa de wowosa o tahuka.</s>
      <s id="b.MAT.13.36.2">So Awi muri-muri yahino de yotemo, "Baba, tanu o ade-ade o nguusu o doro ma dongirabaka ma ngale gena nomisingangasu nositotiai ngomika."</s>
     </seg>
     <seg type="verse" id="b.MAT.13.37">
      <s id="b.MAT.13.37.1">Una wotemo, "O nyawa o gisisi qaloloha wosihahaja gena, positero de Ngohi, o Nyawa ma Duhutu.</s>
     </seg>
     <seg type="verse" id="b.MAT.13.38">
      <s id="b.MAT.13.38.1">O doro gena positero de o dunia manena.</s>
      <s id="b.MAT.13.38.2">O gisisi qaloloha gena, positero de o bi nyawa la idadi o Gikimoi Awi pareta ma rabaka.</s>
      <s id="b.MAT.13.38.3">De o nguusu gena positero de o bi nyawa la kanaga o Iblis wimomote.</s>
     </seg>
     <seg type="verse" id="b.MAT.13.39">
      <s id="b.MAT.13.39.1">Ai saturu o nguusu wodadato gena, positero de o Iblis.</s>
      <s id="b.MAT.13.39.2">O gugutu gena positero de o dunia ma dodogu.</s>
      <s id="b.MAT.13.39.3">De youutu gena, positero de o bi malaikat.</s>
     </seg>
     <seg type="verse" id="b.MAT.13.40">
      <s id="b.MAT.13.40.1">Maro o nguusu gena yarapu de lo yatupu o ukuka, komagena lo imadadi ma orasi o dunia ma dodoguka.</s>
     </seg>
     <seg type="verse" id="b.MAT.13.41">
      <s id="b.MAT.13.41.1">Ngohi o Nyawa ma Duhutu manena asa Ai malaikat tasulo, la yatolomu nagoona bato o nyawa o dorouku yasitutura ona yangodu de lo o bi nyawa ma dorou yangodu.</s>
     </seg>
     <seg type="verse" id="b.MAT.13.42">
      <s id="b.MAT.13.42.1">Ona yangodu asa yaumo o uku isosora-sora ma rabaku, kiaka ona asa yoari de lo yosangisara.</s>
     </seg>
     <seg type="verse" id="b.MAT.13.43">
      <s id="b.MAT.13.43.1">Duma o orasi magena o nyawa la kanaga o moi-moi o kia itotiai yaaaka, igogou ona manga mulia o Gikimoi manga Baba to Una Awi pareta ma rabaka asa foloi wosimane, maro o wange ma lako isora.</s>
      <s id="b.MAT.13.43.2">He!</s>
      <s id="b.MAT.13.43.3">Ngini de nia ngauka tanu niise la nianako."</s>
     </seg>
     <seg type="verse" id="b.MAT.13.44">
      <s id="b.MAT.13.44.1">O Yesus wotemo, "Nakoso ngini nidadi o Gikimoi Awi nyawa Awi pareta ma rabaka, magena foloisi qaloha.</s>
      <s id="b.MAT.13.44.2">Magena idadi de imatero maro o ade-ade manena: O nyawa moi kanaga wamake o guraci o tona ma rabaka, maena gena foloi ihali, de gila-gila watalake kali.</s>
      <s id="b.MAT.13.44.3">Kagena de una awi sininga ma nali, so una asa wotagi awi tahuka, de awi arata qangodu wosiija de womakiliho so o tona, kiaka o guraci wamamake gena, waija.</s>
     </seg>
     <seg type="verse" id="b.MAT.13.45">
      <s id="b.MAT.13.45.1">Komagena lo nakoso ngone podadi o Gikimoi Awi nyawa Awi pareta ma rabaka, magena imadadi imatero maro o ade-ade manena: Kanaga woiija moi o mutiara ma ija ihahali gena wosari.</s>
     </seg>
     <seg type="verse" id="b.MAT.13.46">
      <s id="b.MAT.13.46.1">Ma orasi una o mutiara moi ihahali wamakeka, de una wotagi awi arata qangodu wosiija, de asa wotagi o mutiara magena waija."</s>
     </seg>
     <seg type="verse" id="b.MAT.13.47">
      <s id="b.MAT.13.47.1">"Ma orasi idadi o Gikimoi wopareta o duniaka, magena imadadi imatero maro o ade-ade manena: O soma ilalamo moi yaumo o talagaku, de yamake o bi nao qaloloha de lo o bi nao qatotorou.</s>
     </seg>
     <seg type="verse" id="b.MAT.13.48">
      <s id="b.MAT.13.48.1">Ma orasi o soma magena iwedoka, de yososoma manga soma magena yalia de yatide o dowongisa.</s>
      <s id="b.MAT.13.48.2">Qabolo de ona igogeku, de o bi nao gena yahiri-hirika.</s>
      <s id="b.MAT.13.48.3">O bi nao qaloloha o karajaku yongado de lo o bi nao ma dorou gena yaumoka.</s>
     </seg>
     <seg type="verse" id="b.MAT.13.49">
      <s id="b.MAT.13.49.1">Komagena lo o dunia ma dodoguka o bi malaikat asa yotagi, la o bi nyawa kiaka kanaga o moi-moi itotiai yodupa yaaka de lo o bi nyawa ma dorou gena asa ona yahiri.</s>
     </seg>
     <seg type="verse" id="b.MAT.13.50">
      <s id="b.MAT.13.50.1">Qabolo de o bi nyawa ma dorou ona magena yaumo o uku isosora-sora ma rabaku, kiaka ona asa yoari de lo yosangisara."</s>
     </seg>
     <seg type="verse" id="b.MAT.13.51">
      <s id="b.MAT.13.51.1">Qabolo de o Yesus Awi muri-muri wasano wotemo, "Idodooha Ai ade-ade qangodu magena ngini nisihodaka."</s>
      <s id="b.MAT.13.51.2">Ona itemo, "Miosihodaka bolo."</s>
     </seg>
     <seg type="verse" id="b.MAT.13.52">
      <s id="b.MAT.13.52.1">Kagena de Una lo wotemo onaka, "Nako komagena, de kanaga o ade-ade moili komanena: Nakoso o guru agama moi kanaga wogolo la o dodoto ma ngale o Gikimoi Awi pareta gena widoto, de o guru agama magena aku wisitero maro o tahu ma duhutu moi, ena gena awi kaya eko awi arata magena ma ngihino wosisupu de wasikelelo awi arata qamomuane de lo awi arata iqoqoma."</s>
     </seg>
     <seg type="verse" id="b.MAT.13.53">
      <s id="b.MAT.13.53.1">O Yesus o ade-ade magena wosijarita qaboloka, de womajobo</s>
     </seg>
     <seg type="verse" id="b.MAT.13.54">
      <s id="b.MAT.13.54.1">so wotagi to Una Awi soa de Awi dokuka.</s>
      <s id="b.MAT.13.54.2">Kagena de Una wotagi wodoto o puji ma tahuka, de o Nazaret ma nyawa magena yohairani so itemo, "Nagoona widoto so to Una Awi pade de Awi cawaro maro komagena.</s>
      <s id="b.MAT.13.54.3">De to Una Awi kuasa kiano wamake, so aku waaka o nonako ihahairani.</s>
     </seg>
     <seg type="verse" id="b.MAT.13.55">
      <s id="b.MAT.13.55.1">Igogou!</s>
      <s id="b.MAT.13.55.2">Una manena cawali o tahu woaaka moi awi ngopa, ma awa gena ongo Maria, de Awi nongoru o Yakobus, o Yusuf, o Simon de o Yudas.</s>
     </seg>
     <seg type="verse" id="b.MAT.13.56">
      <s id="b.MAT.13.56.1">De Awi bira lo kanena igoge so pomasihie moi.</s>
      <s id="b.MAT.13.56.2">Kiano Una o kuasa wamake la o bi moi-moi magena aku waaka."</s>
     </seg>
     <seg type="verse" id="b.MAT.13.57">
      <s id="b.MAT.13.57.1">So ona yodupa kawa yoise maro o kia Una wotetemo gena.</s>
      <s id="b.MAT.13.57.2">Kagena de Una wotemo onaka, "O nabi moi asa iwisihoromati gena o bi doku de o bi soa ma somoaka, duma ka cawali awi doku de awi soaka de awi gianongoru de awi awabira gena iwihoromatiwa."</s>
     </seg>
     <seg type="verse" id="b.MAT.13.58">
      <s id="b.MAT.13.58.1">Komagena so o riho magenaka o nonako ihahairani idalawa waaka sababu ona manga piricaya ihiwa.</s>
     </seg>
    </div>
    <div type="chapter" id="b.MAT.14">
     <seg type="verse" id="b.MAT.14.1">
      <s id="b.MAT.14.1.1">Ma orasi magena o Galilea ma kolano gena o Herodes Antipas de una magena woise ma ngale o Yesus de Awi nonako ihahairani.</s>
     </seg>
     <seg type="verse" id="b.MAT.14.2">
      <s id="b.MAT.14.2.1">So kagena de una wotemo awi nyawa ileleleani o tahu ma rabaka, "O Yesus gena o Yohanes Wooosi de Una asa wooho kali!</s>
      <s id="b.MAT.14.2.2">Ma sababu magegena Una wamake o buturu la waaka o nonako ihahairani."</s>
     </seg>
     <seg type="verse" id="b.MAT.14.4">
      <s id="b.MAT.14.4.1">Ma sababu komagena ma Kolano Herodes womasininga, ena gena ma orasi iqomaka de una womasipeqeka ongo Herodias, muna magena o Herodes ma nongoru masirete, awi ronga o Filipus, ma peqeka.</s>
      <s id="b.MAT.14.4.2">De o Yohanes he ma para ma dala wisidapano de wingamo o Herodeska, "Ce!</s>
      <s id="b.MAT.14.4.3">Qalohawa, nako ngona nomikawi ani nongoru ma peqeka sababu muna magena ani moqoka."</s>
      <s id="b.MAT.14.4.4">So o Herodes wasulo awi prajuritka o Yohanes iwitago, so ona witagoka de lo wipiliku de o bui ma rabaka wisingosaka.</s>
     </seg>
     <seg type="verse" id="b.MAT.14.5">
      <s id="b.MAT.14.5.1">Igogou, o Herodes wodupa o Yohanes gena witooma, duma o nyawa yadadala gena wamodo, sababu ona itemo o Yohanes gena o nabi moi.</s>
     </seg>
     <seg type="verse" id="b.MAT.14.6">
      <s id="b.MAT.14.6.1">Qabolo de ma Kolano Herodes awi sibuo ma wangeka, o rarame magena ma rabaka ongo Herodias ami ngopa moselo so una magena womidupa icarawa.</s>
     </seg>
     <seg type="verse" id="b.MAT.14.7">
      <s id="b.MAT.14.7.1">So kagena de una wojaji o jojaru muna magenaka, ma bati wosasi de wotemo, "Ngona o kia nodupa.</s>
      <s id="b.MAT.14.7.2">Nogolo bato!</s>
      <s id="b.MAT.14.7.3">Ngohi asa tonihike ngonaka."</s>
     </seg>
     <seg type="verse" id="b.MAT.14.8">
      <s id="b.MAT.14.8.1">Magena de ma awa momigegego ami ngopaka la magolo o Yohanes Wooosi awi sahe, so o jojaru muna magena motemo ma Kolano Herodeska, "Ngohi tomagolo o Yohanes Wooosi awi sahe so o orasi manena qabolo o pigaku nongado la noihike ngohika!"</s>
     </seg>
     <seg type="verse" id="b.MAT.14.9">
      <s id="b.MAT.14.9.1">Ma Kolano Herodes woise ami gogolo magena de to una awi sininga ipeleso.</s>
      <s id="b.MAT.14.9.2">Ngaroko komagena, sababu wosasika awi nyawa wakokoro manga simaka, so wosulo bilasu ami gogolo gena isimote.</s>
     </seg>
     <seg type="verse" id="b.MAT.14.10">
      <s id="b.MAT.14.10.1">So wosulo de o prajurit moi wotagi o bui ma tahuka, la o Yohanes Wooosi asa witolaka.</s>
     </seg>
     <seg type="verse" id="b.MAT.14.11">
      <s id="b.MAT.14.11.1">So de witola qabolo de o sahe magena o pigaku wongado de wotagi wahike o jojaru magenaka.</s>
      <s id="b.MAT.14.11.2">De o jojaru magena mahike kali ma awaka.</s>
     </seg>
     <seg type="verse" id="b.MAT.14.12">
      <s id="b.MAT.14.12.1">O hali magena o Yohanes Wooosi awi muri-muri yogiise de yanako, gila-gila ona itagi o Yohanes Wooosi awi sone ma bake yaqehe so yapoosuka.</s>
      <s id="b.MAT.14.12.2">Qabolo de ona yotagi isihabari o Yesuska.</s>
     </seg>
     <seg type="verse" id="b.MAT.14.13">
      <s id="b.MAT.14.13.1">Ma orasi o Yesus o habari magena woise, de womajobo o deruku wopane so wahika o riho moi imatitingano ma ngale Una ka womatengoka.</s>
      <s id="b.MAT.14.13.2">Duma o nyawa yadadala gena yoise Una womajoboka, de ona o bi doku ma sigilolino magena itagi itowongi so Una iwisiduuru.</s>
     </seg>
     <seg type="verse" id="b.MAT.14.14">
      <s id="b.MAT.14.14.1">Ma orasi o deruku wouti, Una wamake o nyawa yadala icarawa.</s>
      <s id="b.MAT.14.14.2">De Una wasayangi onaka, so ipopanyake gena Una wasilohaka.</s>
     </seg>
     <seg type="verse" id="b.MAT.14.15">
      <s id="b.MAT.14.15.1">So de qamaqa-maqaka, de Awi muri-muri yahino itemo Unaka, "Baba!</s>
      <s id="b.MAT.14.15.2">Upa sidago qaputu sababu o riho manena imatingano.</s>
      <s id="b.MAT.14.15.3">Nakoso qaloha, lebelaha o nyawa yadadala manena nasulo itagi la ona o ino imaija kadoke o bi dokuka."</s>
     </seg>
     <seg type="verse" id="b.MAT.14.16">
      <s id="b.MAT.14.16.1">Duma Una wotemo, "Ngaroko ona upa he yotagi, la ngini bato niasioqo."</s>
     </seg>
     <seg type="verse" id="b.MAT.14.17">
      <s id="b.MAT.14.17.1">Ona yotemo, "Ngomi gena ka cawali kanaga o roti ngai motoha de lo o nao ngai sinoto."</s>
     </seg>
     <seg type="verse" id="b.MAT.14.18">
      <s id="b.MAT.14.18.1">Kagena de wotemo, "O ino eko nia maru magena niaahono kanena."</s>
     </seg>
     <seg type="verse" id="b.MAT.14.19">
      <s id="b.MAT.14.19.1">Qabolo de o nyawa yadadala gena wasulo la igogeku o dumule ma qokuka.</s>
      <s id="b.MAT.14.19.2">So ona yadadala o dumuleka imagogeku, kagena de Una o roti ngai motoha de o nao ngai sinoto magena waqehe de womamataga o dipaye, de Awi sukuru watide o Gikimoiye.</s>
      <s id="b.MAT.14.19.3">Qabolo de Una o roti magena watepi-tepi de Awi muri-murika wahike la ona yasitoku o nyawa yadadala ona magenaka.</s>
     </seg>
     <seg type="verse" id="b.MAT.14.20">
      <s id="b.MAT.14.20.1">La o nyawa yadadala magena yaoqo sidago yapunu.</s>
      <s id="b.MAT.14.20.2">So kagena ona ioqo qabolo de Awi muri-muri o ino ma soohu yatolomu so ma boloi yamake o karaja mogiowo de sinoto.</s>
     </seg>
     <seg type="verse" id="b.MAT.14.21">
      <s id="b.MAT.14.21.1">O ino yaooqo magena ka yanau gena yacala motoha, o ngopeqeka de o ngopa gena yaeto waasi.</s>
     </seg>
     <seg type="verse" id="b.MAT.14.22">
      <s id="b.MAT.14.22.1">La magena qabolo de o Yesus wotemo Awi muri-murika, "Nitagi o deruku nipane la niside kadoka o talaga ma sonongaka.</s>
      <s id="b.MAT.14.22.2">Ngohi asa o nyawa yadadala ona magena tasulo iliho kasi."</s>
     </seg>
     <seg type="verse" id="b.MAT.14.23">
      <s id="b.MAT.14.23.1">So de o nyawa yadadala magena ilihoka, de Una womatengoka o pido moika wakahika la wosumbayang.</s>
      <s id="b.MAT.14.23.2">So qapuputuka gena, Una ka kagenasi.</s>
     </seg>
     <seg type="verse" id="b.MAT.14.24">
      <s id="b.MAT.14.24.1">O orasi magena o deru Awi muri-muri yopapane gena he o talaga ma dongirabaka yahika ma soa he ikuruka.</s>
      <s id="b.MAT.14.24.2">De o deru magena o moku-moku isipapaka, sababu o orasi magena o paro manga simano so yatomo.</s>
     </seg>
     <seg type="verse" id="b.MAT.14.25">
      <s id="b.MAT.14.25.1">So he qaginita Una asa wakahika onaka, de ka o ake ma qokuko wotagi.</s>
     </seg>
     <seg type="verse" id="b.MAT.14.26">
      <s id="b.MAT.14.26.1">So de Awi muri-muri wikelelo Una o ake ma qokuko watagi, de ona isawangi so imatoore, "Wewe!</s>
      <s id="b.MAT.14.26.2">O toka!</s>
      <s id="b.MAT.14.26.3">O toka!"</s>
      <s id="b.MAT.14.26.4">So yamodo imasidotirineku.</s>
     </seg>
     <seg type="verse" id="b.MAT.14.27">
      <s id="b.MAT.14.27.1">Duma gila-gila Una waaso de wotemo, "Eh, hika nia sininga niapoputuru!</s>
      <s id="b.MAT.14.27.2">Ngohi manena o Yesus so upa nimodo!"</s>
     </seg>
     <seg type="verse" id="b.MAT.14.28">
      <s id="b.MAT.14.28.1">Kagena de o Petrus wotemo, "Ya Jou!</s>
      <s id="b.MAT.14.28.2">Nako igogou Ngona o Yesus, noisisulo la ngohi lo o ake ma qokuko totagi takahika Ngonaka."</s>
     </seg>
     <seg type="verse" id="b.MAT.14.29">
      <s id="b.MAT.14.29.1">De o Yesus wosango de wiaso, "Nahino!"</s>
      <s id="b.MAT.14.29.2">De o Petrus o deruku wouti, so o ake ma qokuko wotagi wakahika o Yesuska.</s>
     </seg>
     <seg type="verse" id="b.MAT.14.30">
      <s id="b.MAT.14.30.1">Duma ma orasi una o moku-moku ilalago wakelelo, de una wimodo so he wilutu, de woore womasigaso, "Jou, noiriwo!"</s>
     </seg>
     <seg type="verse" id="b.MAT.14.31">
      <s id="b.MAT.14.31.1">Kagena de o Yesus Awi gia watoa so wicoho o Petrus, de wotemo unaka, "Ngona ani piricaya ikurangi.</s>
      <s id="b.MAT.14.31.2">Qadoohaso ani sininga qaceke."</s>
     </seg>
     <seg type="verse" id="b.MAT.14.32">
      <s id="b.MAT.14.32.1">La ona yasinoto o deruku yopane de o paro magena lo itogu de iogoka.</s>
     </seg>
     <seg type="verse" id="b.MAT.14.33">
      <s id="b.MAT.14.33.1">So kagena o deruka Awi muri-muri manga suba yatide Unaka de lo itemo, "Igogou, Ngona manena o Gikimoi Awi Ngopa!"</s>
     </seg>
     <seg type="verse" id="b.MAT.14.34">
      <s id="b.MAT.14.34.1">Ma orasi o Yesus de Awi muri-muri imasidiado o talaga ma sonongaka, de o Genesaret ma bobanesa itahu.</s>
     </seg>
     <seg type="verse" id="b.MAT.14.35">
      <s id="b.MAT.14.35.1">Kagena de o nyawa Una wikelelo, de gila-gila winako, so isihabari o bi doku o daera magena ma sigilolino.</s>
      <s id="b.MAT.14.35.2">So o nyawa yasisiri asa yangaho Unaka</s>
     </seg>
     <seg type="verse" id="b.MAT.14.36">
      <s id="b.MAT.14.36.1">de lo igolo, "Baba, nako nomisimaha, hitilahi Ani juba ma ngoguka sutu miacoho!"</s>
      <s id="b.MAT.14.36.2">La o nyawa nagoona yacocoho gena yangodu manga siri itoguka.</s>
     </seg>
    </div>
    <div type="chapter" id="b.MAT.15">
     <seg type="verse" id="b.MAT.15.1">
      <s id="b.MAT.15.1.1">O wange moiku de o Farisika ma nyawa o bolu moi de o guru agama yamuruo naga o Yerusalemka yahino o Yesuska.</s>
      <s id="b.MAT.15.1.2">Ona wisano Unaka,</s>
     </seg>
     <seg type="verse" id="b.MAT.15.2">
      <s id="b.MAT.15.2.1">"Qadoohaso Ani muri-muri yatilaku to ngone nanga ete de nanga topora manga jojoho.</s>
      <s id="b.MAT.15.2.2">Ce!</s>
      <s id="b.MAT.15.2.3">Ona ioqo de manga gia yatiodowa."</s>
     </seg>
     <seg type="verse" id="b.MAT.15.3">
      <s id="b.MAT.15.3.1">La Una wotemoli onaka, "Igogou, ngini o Gikimoi Awi bobita nitilaku ma ngale nisilaku to ngini nia adati de nia galepu masirete.</s>
     </seg>
     <seg type="verse" id="b.MAT.15.4">
      <s id="b.MAT.15.4.1">O Gikimoi Awi bobita ma demo gena, 'Niahoromati to ngini nia baba de nia awa,' de lo 'Nagoona manga awa de manga baba la yatemo qatorou, ona magena manga fanggali bilasu yatooma.'</s>
     </seg>
     <seg type="verse" id="b.MAT.15.6">
      <s id="b.MAT.15.6.1">Duma ngini niasidoto o nyawaka: Ngone nanga baba de nanga awa upa he pahoromati de pariwo, hitilahi nanga dodihimoka potemo, 'Ai baba de ai awa, ngaroko o pipi ngohi bilasu tinihike nginika, magena ka to ngohi ai suba o Gikimoika.'</s>
      <s id="b.MAT.15.6.2">Ma ngale de to ngini nia dodoto masirete aku ngini gena niacoho nia adati de nia galepu, duma o Gikimoi Awi demo de Awi bobita ngini niapalako de nisidoohawa.</s>
     </seg>
     <seg type="verse" id="b.MAT.15.7">
      <s id="b.MAT.15.7.1">Igogou, ngini manena nikokulai!</s>
      <s id="b.MAT.15.7.2">So itero maro ma nabi Yesaya wotemo iqomaka de wosilefoka ma ngale ngini manena</s>
     </seg>
     <seg type="verse" id="b.MAT.15.8">
      <s id="b.MAT.15.8.1">o Gikimoi wotemo komanena, 'O bi nyawa ona magena ihoromati Ngohi, duma ka cawali manga uru ma kahika, so manga siningaka gena ihiwa.</s>
     </seg>
     <seg type="verse" id="b.MAT.15.9">
      <s id="b.MAT.15.9.1">Ma faida ihiwa ona isuba Ngohika, sababu ka to nyawa manga adati de manga galepu gena yadoto, itemo magena koloko to Ngohi Ai bobita!' "</s>
     </seg>
     <seg type="verse" id="b.MAT.15.10">
      <s id="b.MAT.15.10.1">La o Yesus waaso kali o nyawa yadadala magena, de wotemo onaka, "Hika niise, la ngini asa niasahe de nianako.</s>
     </seg>
     <seg type="verse" id="b.MAT.15.11">
      <s id="b.MAT.15.11.1">O ino kia ngone paoqo la iwosa nanga uruko, gena akuwa inasitorou bai!</s>
      <s id="b.MAT.15.11.2">Cawali o kia nanga uruno isusupu magena inasitorou o Gikimoi Awi simaka."</s>
     </seg>
     <seg type="verse" id="b.MAT.15.12">
      <s id="b.MAT.15.12.1">Qabolo de o Yesus Awi muri-muri yahino de yotemo Unaka, "Idodooha Ngona nanako o bi Farisika ma nyawa ma ngale yoise notemo komagena, so ona manga sininga asa ikurangi."</s>
     </seg>
     <seg type="verse" id="b.MAT.15.14">
      <s id="b.MAT.15.14.1">Una wotemo, "Qohaka o Farisika ma nyawa gena!</s>
      <s id="b.MAT.15.14.2">Sababu o kia naga idadato la kanaga Ai Baba o sorogaka Awi dato qasowo, moi-moi magena qangodu igogou done asa irapu.</s>
      <s id="b.MAT.15.14.3">O Farisika ma nyawa ona magena imatero maro o nyawa ipipilo de imakutuda ipipilo, sababu ona yanakowa o ngeko itotiai ikahika o Gikimoika.</s>
      <s id="b.MAT.15.14.4">So nakoso o nyawa moi wopipilo de watuda o nyawa ipipiloli, de igogou yasinoto asa itura o busuneku."</s>
     </seg>
     <seg type="verse" id="b.MAT.15.15">
      <s id="b.MAT.15.15.1">Kagena de o Petrus wotemo, "Baba, tanu Ngona o ade-ade ma ngale magena nomisingangasu nositotiai ngomika."</s>
     </seg>
     <seg type="verse" id="b.MAT.15.16">
      <s id="b.MAT.15.16.1">So o Yesus wotemo onaka, "Ce!</s>
      <s id="b.MAT.15.16.2">So niiseka de ka niasahe waasi bai!</s>
     </seg>
     <seg type="verse" id="b.MAT.15.17">
      <s id="b.MAT.15.17.1">Qadoohaso ngini niasahewa, ena gena o kia naga iwosa nia pokoku so ma duuru de nisihoho so isupu kali.</s>
      <s id="b.MAT.15.17.2">Magena upa nitemo inisitorou o Gikimoi Awi simaka.</s>
     </seg>
     <seg type="verse" id="b.MAT.15.18">
      <s id="b.MAT.15.18.1">Duma o kia bato nia siningano isusupu de nia uruno itemo, magena inisitorou o Gikimoi Awi simaka.</s>
     </seg>
     <seg type="verse" id="b.MAT.15.19">
      <s id="b.MAT.15.19.1">Sababu o nyawa manga rabano, ena gena, manga siningano asa o bi dorou moi-moi ibao so manga manara itotooma, isusundali, o nyafusu ma dorou yaaaka, itotosi, yatotodamato de o ronga ma dorou iaaka.</s>
     </seg>
     <seg type="verse" id="b.MAT.15.20">
      <s id="b.MAT.15.20.1">O bi dorou qangodu gena o nyawa ona magena yasitorou o Gikimoi Awi simaka.</s>
      <s id="b.MAT.15.20.2">Duma nioqo de nia gia niatiodowa gena, idadiwa o Gikimoi Awi simaka inisitorou."</s>
     </seg>
     <seg type="verse" id="b.MAT.15.21">
      <s id="b.MAT.15.21.1">Kagena de o Yesus wodongosa o riho magena.</s>
      <s id="b.MAT.15.21.2">So de o Yesus wotagi o doku Tirus de lo o doku Sidon ma sigilolika.</s>
     </seg>
     <seg type="verse" id="b.MAT.15.22">
      <s id="b.MAT.15.22.1">De kanaga o ngopeqeka moi muna magena o Kanaan ma daerano, so ngaroko o Yahudika ma nyawa misowo.</s>
      <s id="b.MAT.15.22.2">Muna magena mahika Unaka, de momatoore, "Ya Jou, o Daud awi ngopa de awi dano moiku, kodo!</s>
      <s id="b.MAT.15.22.3">Noigalusiri ngohi.</s>
      <s id="b.MAT.15.22.4">To ngohi ai ngopa moi o toka mingosa so mitogosaka."</s>
     </seg>
     <seg type="verse" id="b.MAT.15.23">
      <s id="b.MAT.15.23.1">Una he womisangowa.</s>
      <s id="b.MAT.15.23.2">So Awi muri-muri gena yahino Unano de yotemo, "Baba, tanu nomisulo o ngopeqeka magena motagika, sababu mototuuru nanga duduno de momatotoore."</s>
     </seg>
     <seg type="verse" id="b.MAT.15.24">
      <s id="b.MAT.15.24.1">So Una wotemo o ngopeqeka muna magenaka, "Ngohi isisulo ma ngale ka o Israel awi ngopa de awi danoka, igogou ona magena o Gikimoi Awi dupa yamote kawa, maro o bi duba isisisa."</s>
     </seg>
     <seg type="verse" id="b.MAT.15.25">
      <s id="b.MAT.15.25.1">Kagena de muna mahino de Awi simaka mobukuku de ami suba matide, de motemo, "Jou, kodo, noiriwo."</s>
     </seg>
     <seg type="verse" id="b.MAT.15.26">
      <s id="b.MAT.15.26.1">Una wotemo, "Bilasu ngona notamaha la o bi ngopa o ino pahike iqoma, la ioqo de yapunuka.</s>
      <s id="b.MAT.15.26.2">Sababu qalohawa o bi ngopa ma ino de paqehe so o kasoka pongike."</s>
     </seg>
     <seg type="verse" id="b.MAT.15.27">
      <s id="b.MAT.15.27.1">De muna magena mosango motemo, "Kodo, Baba!</s>
      <s id="b.MAT.15.27.2">O bi kaso o meja ma litimika lo yodamaha o ino ma reremo, la nako itura, de o kaso magena lo aku yaoqo."</s>
     </seg>
     <seg type="verse" id="b.MAT.15.28">
      <s id="b.MAT.15.28.1">De Una womitemo, "We!</s>
      <s id="b.MAT.15.28.2">Igogou, ani piricaya qaputuru.</s>
      <s id="b.MAT.15.28.3">Mahasi la asa idadi maro o kia ngona nodudupa."</s>
      <s id="b.MAT.15.28.4">De o orasi magena bato igogou ami ngopa magena ami toka imahoika.</s>
     </seg>
     <seg type="verse" id="b.MAT.15.29">
      <s id="b.MAT.15.29.1">Qabolo de o Yesus womajobo wotowongi o Galilea ma Talaga ma dateka.</s>
      <s id="b.MAT.15.29.2">Kagena wahika, de Una wodola o pido moi ma qokuye, so wogogeku.</s>
     </seg>
     <seg type="verse" id="b.MAT.15.30">
      <s id="b.MAT.15.30.1">O nyawa yadala icarawa yahino Unaka, o nyawa ibipopanyake lo yatotota Unaka, kanaga manga qohu isosoneka, ibipipilo, ibilulugu, de ibimomou de lo ma binukasi o panyake ma somoa.</s>
      <s id="b.MAT.15.30.2">O bi nyawa ibipopanyake gena yasiidusa to Una Awi simaka de Una ona wasiloha.</s>
     </seg>
     <seg type="verse" id="b.MAT.15.31">
      <s id="b.MAT.15.31.1">Pei!</s>
      <s id="b.MAT.15.31.2">Ona yadadala gena yohairani yakelelo o nyawa yadala de Una wasilohaka: o nyawa ibimomou lo aku ibicaraka, o nyawa ibilulugu lo aku itagika, o nyawa manga qohu isosoneka lo aku yotagi itiaika, o nyawa ibipipilo lo aku imasigeleloka.</s>
      <s id="b.MAT.15.31.3">Komagena so o Gikimoi o Israelka ma nyawa wisusuba Una ona magena iwisigiliri.</s>
     </seg>
     <seg type="verse" id="b.MAT.15.32">
      <s id="b.MAT.15.32.1">Qabolo de o Yesus Awi muri-muri waaso de wotemo onaka, "Kodo!</s>
      <s id="b.MAT.15.32.2">Ngohi tasayangi o nyawa yadadala ona manena.</s>
      <s id="b.MAT.15.32.3">Kanaga he o wange saange qabolo ona dede Ngohi, de o orasi manena ona manga maru ihiwaka.</s>
      <s id="b.MAT.15.32.4">Ngohi todupawa tosulo ona iliho de manga poko ma raba ihiwa, done ona yalumo-lumo so o ngeko ma soaka de iruba."</s>
     </seg>
     <seg type="verse" id="b.MAT.15.33">
      <s id="b.MAT.15.33.1">Una Awi muri-muri isango itemo, "Baba, o riho manena imatinga-tingano.</s>
      <s id="b.MAT.15.33.2">De o ino kiano pamake la o nyawa yangodu manena pasioqo."</s>
     </seg>
     <seg type="verse" id="b.MAT.15.34">
      <s id="b.MAT.15.34.1">De Una wosano onaka, "Kanena naga ngini ningodu de nia maru?"</s>
      <s id="b.MAT.15.34.2">De Awi muri-muri itemo, "Manena naga ka o roti ngai tumudingi de lo o nao ibiuuqu ngai muruo naga."</s>
     </seg>
     <seg type="verse" id="b.MAT.15.35">
      <s id="b.MAT.15.35.1">Kagena de Una wasulo o nyawa yadadala magena, yangodu o tonaka imagogeku.</s>
     </seg>
     <seg type="verse" id="b.MAT.15.36">
      <s id="b.MAT.15.36.1">De o roti ngai tumudingi magena de lo o bi nao magena waqehe so Awi sukuru watide o Gikimoiye.</s>
      <s id="b.MAT.15.36.2">Qabolo de watepi-tepi de to Una Awi gia, so wahike Awi muri-murika la ona isitoku o nyawa yadadala magenaka.</s>
      <s id="b.MAT.15.36.3">So Awi muri-muri ona yaaka maro o kia Una wasulo.</s>
     </seg>
     <seg type="verse" id="b.MAT.15.38">
      <s id="b.MAT.15.38.1">Kagena de o nyawa ona magena yaoqo sidago yangodu yapunuka, gena yanau manga dala nagala yacala iha, o ngopeqeka de o ngopa gena yaeto waasi.</s>
      <s id="b.MAT.15.38.2">Qabolo Awi muri-muri wasulo so o ino ma soohu yatolomu so yamake sidago o karaja tumudingi lo iwedo.</s>
     </seg>
     <seg type="verse" id="b.MAT.15.39">
      <s id="b.MAT.15.39.1">Qabolo de Una wasulo so o nyawa yadadala magena moi-moi iliho manga dokuka.</s>
      <s id="b.MAT.15.39.2">So Una de Awi muri-muri gila-gila o deruku ipane so imajobo itagi o Magadan ma tonaka.</s>
     </seg>
    </div>
    <div type="chapter" id="b.MAT.16">
     <seg type="verse" id="b.MAT.16.1">
      <s id="b.MAT.16.1.1">O Farisika de lo o Sadukika yamuruo naga yahino o Yesuska, de manga edekati Una Awi sala yasari.</s>
      <s id="b.MAT.16.1.2">Ona igolo Unaka itemo, "Hika naaka o manara maro o nonako moi o dipaka gena igogou Ngona nisihino o Gikimoino."</s>
     </seg>
     <seg type="verse" id="b.MAT.16.2">
      <s id="b.MAT.16.2.1">Una wosango, (("Nako o wange he itumu de ma dipa kanaga qasosawala, de ngini nitemo, 'O rato de o muura iogoka.'</s>
     </seg>
     <seg type="verse" id="b.MAT.16.3">
      <s id="b.MAT.16.3.1">De lo nako o goginitano, de ngini nitemo, 'O wange manena asa imuura, niakelelo o lobi kogena idolaka de lo ma dipa qasosawalaka.'</s>
      <s id="b.MAT.16.3.2">Ngini nianako qaloha idodooha de o dipa niatailako.</s>
      <s id="b.MAT.16.3.3">Duma nianakowa idodooha nianano o kia naga o orasi manena o Gikimoi waaaka.))</s>
     </seg>
     <seg type="verse" id="b.MAT.16.4">
      <s id="b.MAT.16.4.1">Ce!</s>
      <s id="b.MAT.16.4.2">Ngini o bi nyawa o orasi manena nia dorou ningodu gena o Gikimoi niwiholu.</s>
      <s id="b.MAT.16.4.3">Ngini nigolo Ngohi taaka o nonako nginika?</s>
      <s id="b.MAT.16.4.4">Toholu!</s>
      <s id="b.MAT.16.4.5">Ngaroko nigolo nigegego lo Ngohi taakawa o nonako maro komagena ma meta o nyawa ngini manenaka, ka cawali o nonako moi maro iqoqoma ma nabi Yunuska gena idadadika."</s>
      <s id="b.MAT.16.4.6">Qabolo de Una womajoboka.</s>
     </seg>
     <seg type="verse" id="b.MAT.16.5">
      <s id="b.MAT.16.5.1">O Yesus Awi muri-muri imasidiado o talaga ma sonongaka, duma imariwosa so o maru imagahowa.</s>
     </seg>
     <seg type="verse" id="b.MAT.16.6">
      <s id="b.MAT.16.6.1">Una wotemo onaka, "Nimasitiari, ma ngale o Farisika de o Sadukika manga ragi bai!"</s>
     </seg>
     <seg type="verse" id="b.MAT.16.7">
      <s id="b.MAT.16.7.1">Kagena de o muri-muri imatekebicara moi de moika, de itemo, "Una wotemo komagena sababu to ngone nanga roti ihiwa."</s>
     </seg>
     <seg type="verse" id="b.MAT.16.8">
      <s id="b.MAT.16.8.1">Una ka wanako Awi muri-muri manga sininga de o kia ona isibicara.</s>
      <s id="b.MAT.16.8.2">So Una wotemo onaka, "Ce!</s>
      <s id="b.MAT.16.8.3">Ngini nia sininga isusa ma ngale to ngini nia roti ihiwa.</s>
      <s id="b.MAT.16.8.4">Kodo!</s>
      <s id="b.MAT.16.8.5">Kiaso nia piricaya ikurangi maro komagena.</s>
     </seg>
     <seg type="verse" id="b.MAT.16.9">
      <s id="b.MAT.16.9.1">Qadodooha so ngini niasihoda waasi de niosininga waasi sidago o orasi manena.</s>
      <s id="b.MAT.16.9.2">Ma orasi o roti ngai motoha tatepi-tepi, de o nyawa yacala motoha tahike so yaoqoka.</s>
      <s id="b.MAT.16.9.3">Sababu ngini masirete niatolomu so ma soohu o karaja muruo.</s>
     </seg>
     <seg type="verse" id="b.MAT.16.10">
      <s id="b.MAT.16.10.1">De ma orasi moili Ngohi o roti ngai tumudingi tatepi-tepi de tasioqoka o nyawa yacala iha.</s>
      <s id="b.MAT.16.10.2">De kanaga ma soohu o karaja tumudingi, magena lo ngini masirete niatolomu.</s>
     </seg>
     <seg type="verse" id="b.MAT.16.11">
      <s id="b.MAT.16.11.1">Ngohi ngini tinisitiari gena ma ngale o roti qasowo.</s>
      <s id="b.MAT.16.11.2">So, idodooha nianakowa eko niasihoda waasi.</s>
      <s id="b.MAT.16.11.3">Nimasitiari ma ngale o Farisika de o Sadukika manga ragi bai!"</s>
     </seg>
     <seg type="verse" id="b.MAT.16.12">
      <s id="b.MAT.16.12.1">Asa ka yanako Una o sitiari wahike ma ngale o roti ma ragi qasowo, duma o Farisika de lo o Sadukika manga dodotoka.</s>
     </seg>
     <seg type="verse" id="b.MAT.16.13">
      <s id="b.MAT.16.13.1">O Yesus de Awi muri-muri itagi o Kaisarea Filipi ma soa de ma dokuka.</s>
      <s id="b.MAT.16.13.2">Itagi so manga dodagi ma rabaka Una wasano onaka, "Nako o nyawa gena ona itemo, Ngohi o Nyawa ma Duhutu manena naguuna."</s>
     </seg>
     <seg type="verse" id="b.MAT.16.14">
      <s id="b.MAT.16.14.1">De ona isango itemo, "Kanaga ma binuka itemo o Yohanes Wooosi, de ma binukali itemo ma nabi Elia, de o nyawa ma somoali itemo Ngona ma nabi Yeremia eko lo o nabi moili."</s>
     </seg>
     <seg type="verse" id="b.MAT.16.15">
      <s id="b.MAT.16.15.1">So kagena de o Yesus wosano onaka, "Duma nako ngini masirete, Ngohi manena naguuna."</s>
     </seg>
     <seg type="verse" id="b.MAT.16.16">
      <s id="b.MAT.16.16.1">O Petrus wotemo, "Baba, Ngona manena o Salamati ma Kolano, o Gikimoi woooho Awi Ngopa."</s>
     </seg>
     <seg type="verse" id="b.MAT.16.17">
      <s id="b.MAT.16.17.1">La komagena de o Yesus wosibobita unaka, "Ngona, Simon o Yunus awi ngopa gena, igogou asa nosanangi, sababu magena o nyawa yasowo inisingangasu ngonaka, ka ka Ai Baba o sorogaka.</s>
     </seg>
     <seg type="verse" id="b.MAT.16.18">
      <s id="b.MAT.16.18.1">Komagena so ngona gena igogou Petrus, gena ma ngale o teto.</s>
      <s id="b.MAT.16.18.2">De o teto o sosoqe gena ma qokuka Ngohi asa Ai tahu tosigoko, gena ma ngale o bi nyawa Ngohi ipipiricaya gena yangodu asa tatolomu.</s>
      <s id="b.MAT.16.18.3">Ngaroko o Sone ma Riho ma buturu, ona gena yatura yaakuwa.</s>
     </seg>
     <seg type="verse" id="b.MAT.16.19">
      <s id="b.MAT.16.19.1">Ngohi asa tonihike ngonaka o Gikimoi Awi pareta ma kukuci, ena gena o kuasa la o Gikimoi Awi nyawa napareta.</s>
      <s id="b.MAT.16.19.2">La o kia ngona o dunia ma qokuka nositatapuka, imatero de o sorogaka lo o Gikimoi wositatapu iqomaka.</s>
      <s id="b.MAT.16.19.3">De lo o kia o dunia ma qokuka notemo nosimahaka, imatero de lo o sorogaka o Gikimoi wotemo wosimaha iqomaka."</s>
     </seg>
     <seg type="verse" id="b.MAT.16.20">
      <s id="b.MAT.16.20.1">La komagena de Una wapoma onaka, "Ma ngale Ngohi o Salamati ma Kolano gena upa lo nisingangasu o bi nyawaka."</s>
     </seg>
     <seg type="verse" id="b.MAT.16.21">
      <s id="b.MAT.16.21.1">Ma solano o orasi magena de o Yesus Awi muri-murika womadedemo wositotiaika, ena gena wotemo onaka, "Ngohi manena bilasu totagi o Yerusalemka.</s>
      <s id="b.MAT.16.21.2">De done o Yahudika manga roriri, o imamka ma bi sahe, de o bi guru agama ona Ngohi iholu, so ona asa isangisara qasiri ma bati itooma de isosone.</s>
      <s id="b.MAT.16.21.3">Ngaroko iaka komagena, duma o wange saangeka de Ngohi tooho kali."</s>
     </seg>
     <seg type="verse" id="b.MAT.16.22">
      <s id="b.MAT.16.22.1">La o Petrus woise de o Yesus Awi giaka walia la imatingaka, gila-gila wisidapano wotemo, "Jou, tanu o Gikimoi wonisiraro la upa idadi komagena."</s>
     </seg>
     <seg type="verse" id="b.MAT.16.23">
      <s id="b.MAT.16.23.1">Duma womatodoka o Yesus womakiliho de o Petruska wisidapano wotemo, "He!</s>
      <s id="b.MAT.16.23.2">Iblis, noloqa!</s>
      <s id="b.MAT.16.23.3">Ngona gena asa Ngohi noisifafati.</s>
      <s id="b.MAT.16.23.4">Ani sininga magena imaterowa de o Gikimoi Awi sininga, duma ani sininga gena ka o nyawa ma sininga."</s>
     </seg>
     <seg type="verse" id="b.MAT.16.24">
      <s id="b.MAT.16.24.1">Qabolo de Una Awi muri-muri wasibicaraka wotemo, "O nyawa nagoona la imote Ngohi, bilasu imahadoku so manga dupa moi-moi manga sininga ma rabaka yapalako la imote-mote Ngohi, de qadoohawa nakoso o sangisara yamoku ma bati yosone.</s>
     </seg>
     <seg type="verse" id="b.MAT.16.25">
      <s id="b.MAT.16.25.1">Sababu o nyawa nagoona la manga oho o dunia manenaka foloi yosininga sidago iholu isangisara, done ona dede o Gikimoi asa imakitingaka.</s>
      <s id="b.MAT.16.25.2">Duma o nyawa nagoona ma ngale Ngohi imote de manga rohe ma salamati isidoohawa, la ngaroko isone, duma o oho ka sidutu ikakali done asa yamake.</s>
     </seg>
     <seg type="verse" id="b.MAT.16.26">
      <s id="b.MAT.16.26.1">Ngaroko o nyawa moi o dunia de ma raba manena he qangodu ka to una, duma qangodu magena ma faida ihiwa, nakoso ma duuru una wamakewa o oho ka sidutu ikakali.</s>
      <s id="b.MAT.16.26.2">Sababu o oho ka sidutu ikakali gena niamakewa de o guraci de o salaka nisitagali, eko lo akuwa niaija de o pipi.</s>
     </seg>
     <seg type="verse" id="b.MAT.16.27">
      <s id="b.MAT.16.27.1">Sababu igogou ma orasi isitatapuka, Ngohi o Nyawa ma Duhutu done asa tahino kali o duniaku de Ai kuasa, kiaka isikokelelo maro Ai Baba Awi kuasa, de Awi malaikat yadadala.</s>
      <s id="b.MAT.16.27.2">O orasi magenaka de igogou o nyawamoi-nyawamoi manga manara ma sopo Ngohi asa tafanggali de o loha eko o dorou.</s>
     </seg>
     <seg type="verse" id="b.MAT.16.28">
      <s id="b.MAT.16.28.1">Ngini tinisingangasu igogou, yamuruo naga to ngini nia sidongirabano done isone waasi, nakoso yakelelo waasi Ngohi, o Nyawa ma Duhutu, tahino maro o Kolano moi."</s>
     </seg>
    </div>
    <div type="chapter" id="b.MAT.17">
     <seg type="verse" id="b.MAT.17.1">
      <s id="b.MAT.17.1.1">O wange butanga ipasaka, de o Yesus wangaho Awi muri yaruwange, ena gena o Petrus, de o Yakobus, de awi nongoru o Yohanes itagi imatinga o tala ikukuruye moika.</s>
     </seg>
     <seg type="verse" id="b.MAT.17.2">
      <s id="b.MAT.17.2.1">To ona manga goginano ma rabaka Una Awi jamani ingali.</s>
      <s id="b.MAT.17.2.2">Awi bio magena isiwa-siwa maro o wange ma sora de Awi baju idadi qaare de isiru.</s>
     </seg>
     <seg type="verse" id="b.MAT.17.3">
      <s id="b.MAT.17.3.1">Imatodoka de Awi muri yaruwange iwimomote gena yakelelo kanaga o nabi yasinoto imatekebobicara de Una.</s>
      <s id="b.MAT.17.3.2">O nabi yasinoto gena o Musa de o Elia.</s>
     </seg>
     <seg type="verse" id="b.MAT.17.4">
      <s id="b.MAT.17.4.1">Kagena de o Petrus wotemo o Yesuska, "Jou, qaloha bai nakoso ngone lo ngo kanena.</s>
      <s id="b.MAT.17.4.2">So nako nodupa, de ngohi asa o dadaru ngai saange taaka, ngai moi to Ngona, ngai moi to Musa, de ngai moili to Elia."</s>
     </seg>
     <seg type="verse" id="b.MAT.17.5">
      <s id="b.MAT.17.5.1">O Petrus ka wobicarasi, de imatodoka o lobi-lobi isisiru o bolu moi iuti so yasaoka, de o lobi-lobi ma rabano o ili moi iise itemo, "Una manena to Ngohi Ai Ngopa towidododara.</s>
      <s id="b.MAT.17.5.2">Una Ai sininga yadahe de ka Unaka bilasu niwisigise!"</s>
     </seg>
     <seg type="verse" id="b.MAT.17.6">
      <s id="b.MAT.17.6.1">Ato Awi muri-muri ona magena yoise, de ona asa yatodoka de yomodo imasidotirineku, sidago lo imaruba o tonaku.</s>
     </seg>
     <seg type="verse" id="b.MAT.17.7">
      <s id="b.MAT.17.7.1">Duma o Yesus wahino, de lo wapaqa de wotemo onaka, "Nimomi, upa nimodo!"</s>
     </seg>
     <seg type="verse" id="b.MAT.17.8">
      <s id="b.MAT.17.8.1">So manga lako yatawi, so ato imatodoka so yanano o nyawa yasinoto magena lo yahiwaka, ka cawali o Yesus womatengoka.</s>
     </seg>
     <seg type="verse" id="b.MAT.17.9">
      <s id="b.MAT.17.9.1">So ma orasi ona iuti o talaku, de wasibobita onaka wotemo, "Upa lo ngini nisingangasu o nyawaka o kia ngini niakokeleloka, ma bati Ngohi, o Nyawa ma Duhutu, tomomi Ai sone ma rabano."</s>
     </seg>
     <seg type="verse" id="b.MAT.17.10">
      <s id="b.MAT.17.10.1">Mutuwade ona Unaka yosano itemo, "Qadoohaso o bi guru agama yodedemo gena o Salamati ma Kolano iwihiwasi de bilasu ma nabi Elia wahino woqomano."</s>
     </seg>
     <seg type="verse" id="b.MAT.17.11">
      <s id="b.MAT.17.11.1">So Una wasango wotemo, "Magena itero, o Elia gena igogou wahino woqomano, ma ngale wosidailako de o bi moi-moi wosidiahi.</s>
     </seg>
     <seg type="verse" id="b.MAT.17.12">
      <s id="b.MAT.17.12.1">Duma Ngohi totemo nginika, o nyawa imatero koloko o Elia gena womasidiadoka to ngini nia sidongirabaka, duma o Yahudika manga roriri gena ka winakowa.</s>
      <s id="b.MAT.17.12.2">De ka to ona manga sininga ma dupa yamote so wisisangisara.</s>
      <s id="b.MAT.17.12.3">So komagena lo done asa ona isimoku Ngohika, la Ngohi o Nyawa ma Duhutu manena Ai sangisara qatubuso."</s>
     </seg>
     <seg type="verse" id="b.MAT.17.13">
      <s id="b.MAT.17.13.1">Magena de Awi muri-muri asa yanako itiai o Yesus Awi demo, ma ngale ma nabi Elia gena, wisitero de o Yohanes Wooosi.</s>
     </seg>
     <seg type="verse" id="b.MAT.17.14">
      <s id="b.MAT.17.14.1">Ma orasi o Yesus de Awi muri yaruwange ikahino kali, de o nyawa yadadala yamake.</s>
      <s id="b.MAT.17.14.2">De kanaga o nyawa moi wahino wobukuku o Yesus Awi simaka wosuba</s>
     </seg>
     <seg type="verse" id="b.MAT.17.15">
      <s id="b.MAT.17.15.1">de lo wotemo, "Ya Jou, kodo!</s>
      <s id="b.MAT.17.15.2">Nowigalusiri ai ngopa.</s>
      <s id="b.MAT.17.15.3">Una manena wimusu.</s>
      <s id="b.MAT.17.15.4">Ma para idala o toka iwingosa de awi rohe wosipapaka foloi qaputuru, sidago o uku ma rabaku wiuumo komagena lo o ake ma rabaku.</s>
     </seg>
     <seg type="verse" id="b.MAT.17.16">
      <s id="b.MAT.17.16.1">So ngohi towingaho Ani muri-murika la yodusu o toka magena, duma ona yaakuwa."</s>
     </seg>
     <seg type="verse" id="b.MAT.17.17">
      <s id="b.MAT.17.17.1">So kagena de Una wotemo onaka, "Idodooha ngini o bi nyawa o orasi manena!</s>
      <s id="b.MAT.17.17.2">Igogou-gogou ngini manena o nyawa o Gikimoi Awi dupa niaholu de lo nia piricaya ihihiwa.</s>
      <s id="b.MAT.17.17.3">Sidago o orasi muruosi Ngohi togoge dede ngini la tinisisabari nginika.</s>
      <s id="b.MAT.17.17.4">Ce!</s>
      <s id="b.MAT.17.17.5">O ngopa magena niwingahono kanena."</s>
      <s id="b.MAT.17.17.6">So ona o ngopa magena iwingaho Unaka.</s>
     </seg>
     <seg type="verse" id="b.MAT.17.18">
      <s id="b.MAT.17.18.1">De Una wodusu o toka magenaka.</s>
      <s id="b.MAT.17.18.2">De gila-gila o toka magena isupu o ngopa magenano, de orasi magena qabolo o ngopa una magena wisilohaka.</s>
     </seg>
     <seg type="verse" id="b.MAT.17.19">
      <s id="b.MAT.17.19.1">Qabolo de o Yesus de Awi muri-muri yahika imatingaka, so imasano itemo Unaka, "Kiaso ngomi manena o toka gena miodusu miaakuwa."</s>
     </seg>
     <seg type="verse" id="b.MAT.17.20">
      <s id="b.MAT.17.20.1">De Una wosango wotemo, "Qadoohaso niaakuwa, sababu ngini nia piricaya ikurangi.</s>
      <s id="b.MAT.17.20.2">Nginika tinisingangasu igogou, nakoso ngini de nia piricaya hitilahi ma cunu, koloko o sasawi ma sopo ngai moi, de o kia bato bilasu idadi.</s>
      <s id="b.MAT.17.20.3">Ngini aku lo nitemo, 'He, tala!</s>
      <s id="b.MAT.17.20.4">Nomatide de nomatuluru kadoke!'</s>
      <s id="b.MAT.17.20.5">Igogou, done asa imatuluru.((</s>
     </seg>
     <seg type="verse" id="b.MAT.17.21">
      <s id="b.MAT.17.21.1">Duma o toka maro komagena, maena niodusu niaakuwa ka cawali nisumbayang o Gikimoika de lo nioqowa de niudowa.</s>
      <s id="b.MAT.17.21.2">O ngeko ma somoali gena ihiwa.))"</s>
     </seg>
     <seg type="verse" id="b.MAT.17.22">
      <s id="b.MAT.17.22.1">So o Galilea ma tonaka o Yesus de Awi muri-muri imatolomuka, de Una watemo onaka, "Ngohi o Nyawa ma Duhutu manena done asa isidoa Ai saturu manga gia ma sohaka,</s>
     </seg>
     <seg type="verse" id="b.MAT.17.23">
      <s id="b.MAT.17.23.1">so Ngohi asa itooma, duma o wange saangeka de asa Ngohi tooho kali."</s>
      <s id="b.MAT.17.23.2">De Awi demo magena Awi muri-muri yoise, de ona manga sininga isusa de foloi ipeleso.</s>
     </seg>
     <seg type="verse" id="b.MAT.17.24">
      <s id="b.MAT.17.24.1">Ma orasi o Yesus de Awi muri-muri imasidiado o Kapernaum ma dokuka, o Gikimoi Awi Tahu ma balastengi itotolomu yahino o Petruska de itemo, "Ani Guru gena o Gikimoi Awi Tahu ma balastengi magena wofangu, eko hiwa."</s>
     </seg>
     <seg type="verse" id="b.MAT.17.25">
      <s id="b.MAT.17.25.1">O Petrus wotemo, "Wofangu."</s>
      <s id="b.MAT.17.25.2">Kagena de o Simon Petrus una magena woliho o tahu kiaka ona imasidodogu, de o Yesus woqoma wotemo, "Simon, to ngona ani dakolo idodooha.</s>
      <s id="b.MAT.17.25.3">Nako o kolano moi o doku ma somoa wakokuasa gena ma balastengi eko ma suba gena bilasu nagoona ifangu.</s>
      <s id="b.MAT.17.25.4">Awi nyawa masirete, eko o doku ma somoa wakokuasaka gena ma nyawa."</s>
     </seg>
     <seg type="verse" id="b.MAT.17.26">
      <s id="b.MAT.17.26.1">O Petrus wosango wotemo, "Igogou, o doku ma somoa wakokuasaka ma nyawa ona magena bilasu iwifangu."</s>
      <s id="b.MAT.17.26.2">O Yesus wotemo, "Nako komagena, de awi nyawa masirete gena upa he yofangu.</s>
      <s id="b.MAT.17.26.3">Komagena lo ngone o Gikimoi Awi nyawa, ngone lo upa he o Gikimoi Awi Tahu ma balastengi gena pofangu.</s>
     </seg>
     <seg type="verse" id="b.MAT.17.27">
      <s id="b.MAT.17.27.1">Ngaroko komagena, duma lebelaha ngone pofangu, la ma ngale o balastengi itotolomu ona magena manga sininga upa ikurangi ngoneka.</s>
      <s id="b.MAT.17.27.2">So notagi o talagaka, la nototobe kasi.</s>
      <s id="b.MAT.17.27.3">De o nao ma nonoma la naliaka gena naqehe.</s>
      <s id="b.MAT.17.27.4">Kagena naga ma uru ma rabaka, kiaka to ngone nasinoto nanga balastengi ma fangu yaaadoka.</s>
      <s id="b.MAT.17.27.5">O pipi magena naqehe la notagi de nosifangu o Gikimoi Awi Tahu ma balastengi."</s>
     </seg>
    </div>
    <div type="chapter" id="b.MAT.18">
     <seg type="verse" id="b.MAT.18.1">
      <s id="b.MAT.18.1.1">O orasi magena de o Yesus Awi muri-muri yahino Unaka, de yotemo, "Jou, nakoso o Gikimoi Awi pareta ma rabaka, de nagoona foloi ilamo."</s>
     </seg>
     <seg type="verse" id="b.MAT.18.2">
      <s id="b.MAT.18.2.1">O Yesus o ngopa ma ceceke moi waaso so isigokono to ona manga simaka,</s>
     </seg>
     <seg type="verse" id="b.MAT.18.3">
      <s id="b.MAT.18.3.1">de wotemo Awi muri-murika, "Nginika so tinisingangasu igogou, ngini gena niaaku waasi o Gikimoi Awi pareta ma rabaka niwosa, ka cawali ngini nia sininga niaaka kasi, la imadadi maro o ngopa ma ceceke manena.</s>
     </seg>
     <seg type="verse" id="b.MAT.18.4">
      <s id="b.MAT.18.4.1">So o Gikimoi Awi pareta ma rabaka nagoona la kanaga imahadoku imatero maro o ngopa ma ceceke manena, de ona magena foloi yolamo.</s>
     </seg>
     <seg type="verse" id="b.MAT.18.5">
      <s id="b.MAT.18.5.1">De lo o nyawa nagoona la o ngopa manenaka iwiqehe qaloha sababu imote Ngohi, magena imatero de ona lo Ngohi iqehe qaloha.</s>
     </seg>
     <seg type="verse" id="b.MAT.18.6">
      <s id="b.MAT.18.6.1">Nagoona o sababu moi yaaka so o nyawa ma ceceke to ngini nia sidongirabaka Ngohi he ipiricaya kawa, ona magena o Gikimoi asa wafanggali de o dorou foloi ilamo.</s>
      <s id="b.MAT.18.6.2">Lebelaha o teto ilalamo-lamo moi manga toloka isidopilikuka de o teoku yolutuka.</s>
     </seg>
     <seg type="verse" id="b.MAT.18.7">
      <s id="b.MAT.18.7.1">O bodito!</s>
      <s id="b.MAT.18.7.2">Kodo!</s>
      <s id="b.MAT.18.7.3">O bodito asa yadahe o dunia ma bi nyawa o Gikimoi wihoholuka, sababu o bi moi-moi la kanaga ma ngale ona o dorouku yasitutura.</s>
      <s id="b.MAT.18.7.4">Ma ngeko maro komagena igogou de itiai, duma ibodito nakoso o nyawa o sababu yaaka so o nyawa ma duuru o dorouku itura bai!</s>
     </seg>
     <seg type="verse" id="b.MAT.18.8">
      <s id="b.MAT.18.8.1">Nakoso de ani gia eko ani qohu la ngona o dorouku notura, hika la nabitoguka!</s>
      <s id="b.MAT.18.8.2">Lebelaha ngona nooho dede o Gikimoi de ani gia eko ani qohu ka ma sononga, upa sidago de ani gia eko ani qohu ngai sinoto de ngona o narakaku asa niumo, ena gena o uku ma sora ikokakalika.</s>
     </seg>
     <seg type="verse" id="b.MAT.18.9">
      <s id="b.MAT.18.9.1">Nakoso ka cawali ani lako ma sononga de ngona o dorouku notura, lebelaha ani lako magena napeleu la naumoka.</s>
      <s id="b.MAT.18.9.2">Foloisi qaloha ngona nooho dede o Gikimoi Awi pareta ma rabaka de ani lako ka ma sononga, upa sidago de ani lako ngai sinoto de ngona o naraka ma ukuku asa niumo.</s>
     </seg>
     <seg type="verse" id="b.MAT.18.10">
      <s id="b.MAT.18.10.1">So nimasidodiahi!</s>
      <s id="b.MAT.18.10.2">Upa o ngopa ma ceceke moi lo maro o ngopa manena niasidoohawa.</s>
      <s id="b.MAT.18.10.3">Sababu igogou-gogou to ona manga bi malaikat yajajaga o sorogaka, ona gena salalu kanaga Ai Baba Awi simaka.((</s>
     </seg>
     <seg type="verse" id="b.MAT.18.11">
      <s id="b.MAT.18.11.1">Sababu Ngohi o Nyawa ma Duhutu manena Ai edekati tahino o duniaka, la ma ngale o nyawa dede o Gikimoi imakitingaka ona magena tasari la manga dorouno tasisalamati.))"</s>
     </seg>
     <seg type="verse" id="b.MAT.18.12">
      <s id="b.MAT.18.12.1">"Tosiade-ade, kanaga o nyawa moi de awi duba o ratu moi.</s>
      <s id="b.MAT.18.12.2">Nakoso o duba ma sidongirabano moi isisa, done o kia asa waaka.</s>
      <s id="b.MAT.18.12.3">Ngini nia sininga ma dakolo o kia.</s>
      <s id="b.MAT.18.12.4">Igogou, una asa o duba morisiwo de siwo o talaka gena waqohaka, de wotagi o duba isisisa moi wasari.</s>
     </seg>
     <seg type="verse" id="b.MAT.18.13">
      <s id="b.MAT.18.13.1">De nakoso maena wamakeli, ngini tinisingangasu igogou, una asa ifoloi winali de o duba ngai moi isisisa magena, ifoloi de o duba ngai morisiwo de siwo kiaka isisisawa.</s>
     </seg>
     <seg type="verse" id="b.MAT.18.14">
      <s id="b.MAT.18.14.1">Komagena lo nia Baba o sorogaka, Una magena wodupawa nakoso o ngopa ma ceceke moi maro manena dede Una imakitingaka."</s>
     </seg>
     <seg type="verse" id="b.MAT.18.15">
      <s id="b.MAT.18.15.1">"Ngohi todoto nginika, nako ngini o nyawa moi kanaga de ani dodiao wopipiricaya moi o dorou waaka ngonaka, de notagi bato unaka de ngini ka nisinoto nimatingaka, de awi sala nosidumu la nowisitiai.</s>
      <s id="b.MAT.18.15.2">De nakoso ani demo wamote de waqehe, aku nia rimoi gena qaloha kali.</s>
     </seg>
     <seg type="verse" id="b.MAT.18.16">
      <s id="b.MAT.18.16.1">Duma nako waqehe woholu, hika womatengo eko yasinotosi nangaho la unaka niwidemo.</s>
      <s id="b.MAT.18.16.2">Sababu o Gikimoi Awi Jaji ma Buku ma rabaka iqomaka isilelefo itemo, 'Nakoso o nyawa moi kanaga wikalaki, de bilasu kanaga o saksi yasinoto eko yaruwange isingangasu la ma ngale o galaki unaka gena yaaku isinako itiai.'</s>
     </seg>
     <seg type="verse" id="b.MAT.18.17">
      <s id="b.MAT.18.17.1">De nakoso ona manga demo gena wamotewa de waqehewa, ma ngale una gena nisingangasu o dodiao ipipiricaya manga dolomu yangoduka.</s>
      <s id="b.MAT.18.17.2">De lo nakoso o dodiao ipipiricaya yangodu lo manga demo gena una wamotewa de waqehewa, bilasu niwisidapano de ka niwiqohaka, ngini niwisieto una ka o nyawa o Gikimoi wipipiricayawa de lo maro o balastengi itotolomu de o nyawa ma dorou ma binukali."</s>
     </seg>
     <seg type="verse" id="b.MAT.18.18">
      <s id="b.MAT.18.18.1">"Ngini tinisingangasu igogou, o kia ngini o dunia ma qokuka nisitatapuka, imatero de o sorogaka lo o Gikimoi wositatapu iqomaka.</s>
      <s id="b.MAT.18.18.2">De lo o kia o dunia ma qokuka niatemo isimahaka, imatero de o sorogaka lo o Gikimoi wotemo isimaha iqomaka.</s>
     </seg>
     <seg type="verse" id="b.MAT.18.19">
      <s id="b.MAT.18.19.1">De lo ngini tinisingangasu igogouli, nako ngini nia sidongirabaka nisinoto bato o kia o dunia manenaka nimafakati de nigolo o Gikimoika, Ai Baba o sorogaka, gena ma ngale nia gogolo igogou Una asa womanara.</s>
     </seg>
     <seg type="verse" id="b.MAT.18.20">
      <s id="b.MAT.18.20.1">Sababu o nyawa nakoso kekiaka bato ma ngale Ngohi so imatolomu, ngaroko ka yasinoto eko yaruwange gena, Ngohi kanaga dede onaka."</s>
     </seg>
     <seg type="verse" id="b.MAT.18.21">
      <s id="b.MAT.18.21.1">Qabolo de o Petrus wahino o Yesusno de lo wotemo, "Jou, nakoso ai dodiao wopipiricaya moi o dorou waaka ngohika, de bilasu ngohi una towisiapongu sidago tosipara ma muruo.</s>
      <s id="b.MAT.18.21.2">Nagala sidago ma para tumudingi?"</s>
     </seg>
     <seg type="verse" id="b.MAT.18.22">
      <s id="b.MAT.18.22.1">De o Yesus wotemo, "Hiwa!</s>
      <s id="b.MAT.18.22.2">Upa ka ma para tumudingi.</s>
      <s id="b.MAT.18.22.3">Ngaroko una o dorou waaka ngonaka wosipara de ma ratu-ratu, duma una gena ngona bilasu nowisiapongu.</s>
     </seg>
     <seg type="verse" id="b.MAT.18.23">
      <s id="b.MAT.18.23.1">Sababu o Gikimoi wisitero maro o ade-ade o kolano moi la wodupa awi gilalo manga nagi watailako.</s>
     </seg>
     <seg type="verse" id="b.MAT.18.24">
      <s id="b.MAT.18.24.1">Ma nonomaka o gilalo moi awi nagi o pipi gena idala icarawa una magena wisirisima ma kolanoka.</s>
     </seg>
     <seg type="verse" id="b.MAT.18.25">
      <s id="b.MAT.18.25.1">Igogou waakuwa o nagi magena wafangu.</s>
      <s id="b.MAT.18.25.2">So ma kolano gena wosipareta wotemo, 'O gilalo magena wisiija ka ma moi de awi peqeka, de awi ngopa, de lo awi arata qangodu la awi nagi isifangu.'</s>
     </seg>
     <seg type="verse" id="b.MAT.18.26">
      <s id="b.MAT.18.26.1">Kagena de o gilalo una magena womabukuku wosuba ma kolano awi simaka wibaja, 'Ya tuangi, kodo!</s>
      <s id="b.MAT.18.26.2">Noisisabari ngohi.</s>
      <s id="b.MAT.18.26.3">Igogou ngohi asa ai nagi qangodu tafangu.'</s>
     </seg>
     <seg type="verse" id="b.MAT.18.27">
      <s id="b.MAT.18.27.1">So ma kolano awi galusiri asa ibaoka, wamalo o gilalo una magena wigalusiri sidago lo wipalako, de wotemo unaka, 'Ani nagi gena qangodu ngohi tapikika.'</s>
     </seg>
     <seg type="verse" id="b.MAT.18.28">
      <s id="b.MAT.18.28.1">Qaboloka, de o gilalo magena wosupu de una imakamake de awi dodiao moi ka wogogilaloli, awi nagi unaka cawali o pipi o cala muruo naga.</s>
      <s id="b.MAT.18.28.2">De una awi dodiao gena witago de wigohore, de lo witemo, 'Ce!</s>
      <s id="b.MAT.18.28.3">Ani nagi qangodu bilasu nofangu!'</s>
     </seg>
     <seg type="verse" id="b.MAT.18.29">
      <s id="b.MAT.18.29.1">De awi dodiao gena to una awi simaka wobukuku, wibaja de wotemo, 'Ya ai dodiao, kodo!</s>
      <s id="b.MAT.18.29.2">Noisisabarisi.</s>
      <s id="b.MAT.18.29.3">Igogou, ngohi asa ai nagi tafangu.'</s>
     </seg>
     <seg type="verse" id="b.MAT.18.30">
      <s id="b.MAT.18.30.1">Duma o gilalo una magena wisidoohawa.</s>
      <s id="b.MAT.18.30.2">Sidago una awi dodiao asa wisingosa o buika, sidago done to una awi nagi qangodu lo wofangu.</s>
     </seg>
     <seg type="verse" id="b.MAT.18.31">
      <s id="b.MAT.18.31.1">Ma orasi o kia imaakaka gena o gilalo ma somoa yokelelo, de ona manga sininga isusa.</s>
      <s id="b.MAT.18.31.2">De o gilalo awi manara maro komagena ona itagi isingangasu ma kolanoka.</s>
     </seg>
     <seg type="verse" id="b.MAT.18.32">
      <s id="b.MAT.18.32.1">So ma kolano woise, de una asa witoosa.</s>
      <s id="b.MAT.18.32.2">So o nyawa wasulo itagi o gilalo ma dorou magena wiaso la una wahino de wisitemo unaka, 'Gilalo ma dorou!</s>
      <s id="b.MAT.18.32.3">Ngona ani nagi qangodu tapikika, sababu ngona noibajaka.</s>
     </seg>
     <seg type="verse" id="b.MAT.18.33">
      <s id="b.MAT.18.33.1">Asitagala!</s>
      <s id="b.MAT.18.33.2">Igogou, ngona bilasu ani dodiao wogogilalo una magena nowigalusiri la imatero de ngohi tonigalusiri ngonaka.'</s>
     </seg>
     <seg type="verse" id="b.MAT.18.34">
      <s id="b.MAT.18.34.1">Ma kolano gena foloi wingamo.</s>
      <s id="b.MAT.18.34.2">So o gilalo ma dorou gena iwisingosa o buika, sidago una wofangu awi nagi qangodu-ngodu.</s>
      <s id="b.MAT.18.34.3">Sidago kagena."</s>
     </seg>
     <seg type="verse" id="b.MAT.18.35">
      <s id="b.MAT.18.35.1">O Yesus o ade-ade gena wosiboloka, de wotemo,"So komagena lo Ai Baba o sorogaka asa waaka ngini moi-moika, ka cawali ngini lo nia dodiao niasiapongu igogou de itiai."</s>
     </seg>
    </div>
    <div type="chapter" id="b.MAT.19">
     <seg type="verse" id="b.MAT.19.1">
      <s id="b.MAT.19.1.1">Qangodu magena o Yesus wodoto qaboloka, de o Galilea ma tonaka de Una wotagi wakahika o Yudea ma daeraka o Yordan ma Selera ma sonongaka.</s>
     </seg>
     <seg type="verse" id="b.MAT.19.2">
      <s id="b.MAT.19.2.1">O bi nyawa yadadala Una iwimote, de kagena ibipopanyake gena Una wasiloha.</s>
     </seg>
     <seg type="verse" id="b.MAT.19.3">
      <s id="b.MAT.19.3.1">O Farisika ma nyawa yamuruo naga yahino kali, de manga edekati Una Awi sala yasari so itemo, "Mote nanga agama ma bobita, aku o nyawa manga peqeka yaholu, ngaroko ma sababu ka ma cunu?"</s>
     </seg>
     <seg type="verse" id="b.MAT.19.4">
      <s id="b.MAT.19.4.1">De Una wasitemo onaka, "Bilasu niabacaka o Gikimoi Awi Jaji ma Buku ma rabaka, ma solano ma orasi Una o nyawa waaka gena itemo, 'O Gikimoi o nyawa waaka yanau de o ngopeqeka.'</s>
     </seg>
     <seg type="verse" id="b.MAT.19.5">
      <s id="b.MAT.19.5.1">Qabolo de wotemoli, 'Ma sababu magegena yanau moi bilasu ma baba de ma awa wadongosa la una de awi peqekaka, so ona asa idadi ka ka moi,</s>
     </seg>
     <seg type="verse" id="b.MAT.19.6">
      <s id="b.MAT.19.6.1">so ona magena yasinoto kawa, duma ka ka moi.'</s>
      <s id="b.MAT.19.6.2">Ma ngale magegena so o kia igogou o Gikimoi wasirimoika, upa lo o nyawa pasiritinga."</s>
     </seg>
     <seg type="verse" id="b.MAT.19.7">
      <s id="b.MAT.19.7.1">De ona yosano, "Nako komagena, qadoohaso o Musa womisimaha ngomi aku to ngomi mia peqeka miaholu, hitilahi ngomi o ngongolu ma surati migaka kasi."</s>
     </seg>
     <seg type="verse" id="b.MAT.19.8">
      <s id="b.MAT.19.8.1">De Una wasitemo onaka, "Sababu to ngini nia sininga qatogoi sidago o Musa winisimaha nia peqeka niaholu.</s>
      <s id="b.MAT.19.8.2">Duma igogou, ma nonoma kasi de isidadi maro komagenawa.</s>
     </seg>
     <seg type="verse" id="b.MAT.19.9">
      <s id="b.MAT.19.9.1">Naguuna ma peqeka womiholuka de wokawi de o ngopeqeka ma somoali, una magena he wosundali ma ngale ma peqeka ma nonomaka.</s>
      <s id="b.MAT.19.9.2">Ka cawali muna gena mosundali moqomaka, gena aku idadi una muna womiholu."</s>
     </seg>
     <seg type="verse" id="b.MAT.19.10">
      <s id="b.MAT.19.10.1">Kagena de o Yesus Awi muri-muri yotemo Unaka, "Nako komagena, o kawi ma adati isusa poli, so ifoloi qaloha, ngaroko, ngone upa pokawi."</s>
     </seg>
     <seg type="verse" id="b.MAT.19.11">
      <s id="b.MAT.19.11.1">So Una wotemo, "O bi nyawa kanaga yangoduwa la yaaku o demo magena yaqehe.</s>
      <s id="b.MAT.19.11.2">Duma kanaga o nyawa kiaka o Gikimoi wasitatapuka la ona upa ikawi.</s>
     </seg>
     <seg type="verse" id="b.MAT.19.12">
      <s id="b.MAT.19.12.1">Komagena kanaga o nyawa la yaakuwa ikawi, sababu ona yasibuo kusi de ona idadi komagena.</s>
      <s id="b.MAT.19.12.2">Kanaga lo ona la yaakuwa ikawi, sababu o nyawa ma somoa isidadi komagena.</s>
      <s id="b.MAT.19.12.3">De lo kanagali ona la ikawiwa, sababu to ona manga dupa masirete ma ngale yaaku o Gikimoi Awi manara yaaka.</s>
      <s id="b.MAT.19.12.4">O nyawa nagoona la aku o dodoto manena yamote, ka qaloha la yamote bato."</s>
     </seg>
     <seg type="verse" id="b.MAT.19.13">
      <s id="b.MAT.19.13.1">So o bi nyawa manga ngopa o Yesuska yaaho la wapaqa de wogolo tanu o Gikimoi Awi laha wasicatu onaka, duma Awi muri-muri yatoosa so yadogore ona magenaka, "Upa niahika!"</s>
     </seg>
     <seg type="verse" id="b.MAT.19.14">
      <s id="b.MAT.19.14.1">Kagena de o Yesus wotemo onaka, "Niaqohaka, la o bi ngopa ona magena yahino Ngohino.</s>
      <s id="b.MAT.19.14.2">Upa lo niafati de lo niasimahawa.</s>
      <s id="b.MAT.19.14.3">Sababu o bi nyawa imatero maro o ngopa ona manena asa yaaku iwosa o Gikimoi Awi paretaka."</s>
     </seg>
     <seg type="verse" id="b.MAT.19.15">
      <s id="b.MAT.19.15.1">So Una de Awi gia o bi ngopa magena wasipaqa manga sabiku, so wogolo tanu o Gikimoi Awi laha wasicatu onaka.</s>
      <s id="b.MAT.19.15.2">Qabolo de Una kagena de wotagi so womajoboka.</s>
     </seg>
     <seg type="verse" id="b.MAT.19.16">
      <s id="b.MAT.19.16.1">O wange moiku o nyawa moi wahino o Yesusno, de womasano wotemo, "Baba Guru, ngohi bilasu o loha o kia taaka la tamake o oho ikokakali."</s>
     </seg>
     <seg type="verse" id="b.MAT.19.17">
      <s id="b.MAT.19.17.1">"Qadoohaso ngona noisano Ngohino o gogoho o kia gena qaloha.</s>
      <s id="b.MAT.19.17.2">Kanena moiwa manga sininga qaloloha, cawali o Gikimoi masirete.</s>
      <s id="b.MAT.19.17.3">Nakoso nomode o oho ikokakali la namake, de o Gikimoi Awi bobita gena bilasu naaka."</s>
     </seg>
     <seg type="verse" id="b.MAT.19.18">
      <s id="b.MAT.19.18.1">De o nyawa magena wosano kali, "O bobita maro o kia gena."</s>
      <s id="b.MAT.19.18.2">Una wotemo, "Upa ngona notooma, upa ngona nosundali, upa ngona notosi, upa de o galaki ani dodiaoka gena ikokulai,</s>
     </seg>
     <seg type="verse" id="b.MAT.19.19">
      <s id="b.MAT.19.19.1">de nahoromati ani baba de ani awa de lo nadodara ani dodiao maro ka to ngona ani rohe masirete."</s>
     </seg>
     <seg type="verse" id="b.MAT.19.20">
      <s id="b.MAT.19.20.1">De o nyawa una magena wosango wotemo, "Baba Guru, o bobita qangodu magena tamoteka.</s>
      <s id="b.MAT.19.20.2">So o kiasi bilasu taaka."</s>
     </seg>
     <seg type="verse" id="b.MAT.19.21">
      <s id="b.MAT.19.21.1">O Yesus witemo unaka, "Nakoso nomode la o Gikimoi Awi dodara ma manara gena naaka itiai, de ngona gena notagi kasi la ani kia bato nosiija de ma pipi o nyawa isususaka nasitoku, la ngona asa namake o arata ma duhutu o sorogaka.</s>
      <s id="b.MAT.19.21.2">Qaboloka, de nahino la noimote Ngohi."</s>
     </seg>
     <seg type="verse" id="b.MAT.19.22">
      <s id="b.MAT.19.22.1">Woise o Yesus wotemo komagena, so kagena de o nyawa una magena wotagi o riho magena wodongosa de awi sininga ipeleso, sababu una magena foloi wokaya.</s>
     </seg>
     <seg type="verse" id="b.MAT.19.23">
      <s id="b.MAT.19.23.1">La o Yesus Awi muri-murika wotemo, "Ngini tinisingangasu igogou!</s>
      <s id="b.MAT.19.23.2">Isusa icarawa o nyawa ikakaya o Gikimoi iwisigise la iwosa Awi pareta ma rabaka.</s>
     </seg>
     <seg type="verse" id="b.MAT.19.24">
      <s id="b.MAT.19.24.1">Ngohi tosidadu totemo nginika, lebelaha o unta moi asa iwosa o yaiti ma kupeka, nako positero de o nyawa wokakaya moi wowosa o Gikimoi Awi pareta ma rabaka."</s>
     </seg>
     <seg type="verse" id="b.MAT.19.25">
      <s id="b.MAT.19.25.1">Una Awi demo magena Awi muri-muri yoise, de ona foloi yohairani sidago itemo, "We!</s>
      <s id="b.MAT.19.25.2">Nako igogou komagena, done nagoona asa aku isalamati la yamake o oho ka sidutu ikakali."</s>
     </seg>
     <seg type="verse" id="b.MAT.19.26">
      <s id="b.MAT.19.26.1">Kagena de Una wakeri-keri de wotemo, "Nakoso maha de o nyawa manga manara o duniaka, gena idadiwa.</s>
      <s id="b.MAT.19.26.2">Duma nakoso maha de o Gikimoi Awi manara, de qangodu magena aku Una waaka."</s>
     </seg>
     <seg type="verse" id="b.MAT.19.27">
      <s id="b.MAT.19.27.1">De o Petrus wotemo, "He!</s>
      <s id="b.MAT.19.27.2">Ngomi manena mia moi-moi lo qangodu miodongosaka so Ngona minimoteka, so o kia asa miamake."</s>
     </seg>
     <seg type="verse" id="b.MAT.19.28">
      <s id="b.MAT.19.28.1">O Yesus wotemo, "Nginika tinisingangasu igogou, o orasi ma simaka o bi moi-moi qangodu o Gikimoi wamuaneka, de Ngohi o Nyawa ma Duhutu manena asa tomatamiye Ai pareta ikokuasa ma kursika.</s>
      <s id="b.MAT.19.28.2">O orasi magenaka de ngini Ngohi nimomoteka, ngini lo asa nimatamiye o bi pareta ma kursika ma ngale o Israelka manga soa mogiowo de sinoto gena niapareta.</s>
     </seg>
     <seg type="verse" id="b.MAT.19.29">
      <s id="b.MAT.19.29.1">De o nyawa nagoona manga tahu yodongosaka, eko manga gianongoru de manga awabira, eko manga awa de manga baba, eko manga ngopa-ngopa eko lo manga doro sababu ma ngale Ngohi, ona magena asa yamake ma giliho sidago ma para o ratu moi de lo yamake o oho qaloloha de ikokakali.</s>
     </seg>
     <seg type="verse" id="b.MAT.19.30">
      <s id="b.MAT.19.30.1">Igogou, done o nyawa yadala o orasi manena iqoqoma gena done asa ka itotuuru, so o orasi manena o nyawa yadala ibitototuuru gena done asa iqoqoma kali."</s>
     </seg>
    </div>
    <div type="chapter" id="b.MAT.20">
     <seg type="verse" id="b.MAT.20.1">
      <s id="b.MAT.20.1.1">O Yesus wotemoli onaka, "O Gikimoi Awi pareta posiade-ade koloko wimoi o anggur ma doro ma duhutu kanaga ilangi-langisi de wosupu o nyawa wosari la yomanara awi anggur ma doroka.</s>
      <s id="b.MAT.20.1.2">De o nyawa wamake,</s>
     </seg>
     <seg type="verse" id="b.MAT.20.2">
      <s id="b.MAT.20.2.1">de wotemo onaka, 'Nitagi la ai doroka nimanara, de ngohi asa tofangu nginika o pipi o salaka moi, gena nia sewa o wange moi ngini ningoduka.'</s>
      <s id="b.MAT.20.2.2">So awi demo gena ona yamote so yotagi.</s>
     </seg>
     <seg type="verse" id="b.MAT.20.3">
      <s id="b.MAT.20.3.1">Qabolo so ma orasi o cako siwo una lo wotagi wasari kali, de o nyawa yamuruo naga wamake o pasarka imatatamiye de yodooha lo waali.</s>
     </seg>
     <seg type="verse" id="b.MAT.20.4">
      <s id="b.MAT.20.4.1">Wotemo onaka, 'Nitagi la ai doroka nimanara, de ngohi asa nia sewa tofangu itiai nginika.'</s>
     </seg>
     <seg type="verse" id="b.MAT.20.5">
      <s id="b.MAT.20.5.1">So ona lo yotagika.</s>
      <s id="b.MAT.20.5.2">So o wange he itiai de wotagi kali, o nyawa wosarili.</s>
      <s id="b.MAT.20.5.3">De wamake so wotemo onaka, 'Nitagi la ai doroka nimanara.'</s>
      <s id="b.MAT.20.5.4">Komagena lo imaqa-maqa o cako saange.</s>
     </seg>
     <seg type="verse" id="b.MAT.20.6">
      <s id="b.MAT.20.6.1">O wange he itumu, nagala o cako motoha, de wotagi wosupu kali o nyawa imarihika wamake.</s>
      <s id="b.MAT.20.6.2">So wotemo onaka, 'Qadoohaso o wange moi nisailobiku de ngini ka o kia niaaka.'</s>
     </seg>
     <seg type="verse" id="b.MAT.20.7">
      <s id="b.MAT.20.7.1">Ona yosango yotemo, 'Ngomi o manara mimasimake waasi.'</s>
      <s id="b.MAT.20.7.2">So ma doro ma duhutu magena wotemo, 'Nako komagena, nitagi la ai doroka nimanara.'</s>
      <s id="b.MAT.20.7.3">So ona lo yotagi imanaraka.</s>
     </seg>
     <seg type="verse" id="b.MAT.20.8">
      <s id="b.MAT.20.8.1">Kagena de o wange itumuka, de ma doro ma duhutu magena wotemo awi nyawa wosisasahe moika, 'Naaso yomomanara ona magena la ma ngale manga sewa moi-moi nafangu.</s>
      <s id="b.MAT.20.8.2">Ma nonomaka sidago ona ibitototuuruno o cako motoha de asa yowowosa lo nafangu, qabolo de nafangu ona imomanara ibiqoqomano o goginita nosi de yowosaka.'</s>
     </seg>
     <seg type="verse" id="b.MAT.20.9">
      <s id="b.MAT.20.9.1">Kagena de o cako motoha de asa yowosa yomomanara, ona magena yahino de ona moi-moi gena o pipi o salaka moi yamake.</s>
     </seg>
     <seg type="verse" id="b.MAT.20.10">
      <s id="b.MAT.20.10.1">Imaaka komagena sidago ona o goginita nosa de yowosa yomomanara gena, ona yahino.</s>
      <s id="b.MAT.20.10.2">Ona gena manga sininga ma rabaka itemo, 'Igogou, ngone manena asa pamake ifoloi.'</s>
      <s id="b.MAT.20.10.3">Ena momongo, ona yangodu o nyawa moi ka o pipi o salaka moi yamake.</s>
     </seg>
     <seg type="verse" id="b.MAT.20.11">
      <s id="b.MAT.20.11.1">O pipi manga fangu gena ato yanano, de ona imaridemo o doro ma duhutuka yotemo,</s>
     </seg>
     <seg type="verse" id="b.MAT.20.12">
      <s id="b.MAT.20.12.1">'We!</s>
      <s id="b.MAT.20.12.2">Ona ituuruno yowosa de ona magena yomanara cawali ka o orasi moi.</s>
      <s id="b.MAT.20.12.3">Duma ngomi manena o wange moi miapasiku mimanara, o wange ma sahu miatamaha.</s>
      <s id="b.MAT.20.12.4">De qadooha sidago nafangu manga sewa o pipi ka imaketero de ngomi.'</s>
     </seg>
     <seg type="verse" id="b.MAT.20.13">
      <s id="b.MAT.20.13.1">Kagena de ma doro ma duhutu magena wotemo, 'Dede!</s>
      <s id="b.MAT.20.13.2">Ngohi tinisalawa ngini ai dodiaoka.</s>
      <s id="b.MAT.20.13.3">Igogou, ngini nisimote qabolo nia sewa o wange moi ma manara gena tofangu o pipi o salaka moi.</s>
     </seg>
     <seg type="verse" id="b.MAT.20.14">
      <s id="b.MAT.20.14.1">So nia sewa o pipi manena hino niaqehe de niliho.</s>
      <s id="b.MAT.20.14.2">Igogou, ngohi ai dupa o nyawa ibitototuuruno yowosa imanara ona magena manga sewa tafangu ka imaketero de ngini.</s>
     </seg>
     <seg type="verse" id="b.MAT.20.15">
      <s id="b.MAT.20.15.1">Ka itiai ma ngale gena ai pipi masirete, so o kia naga taaka imote ngohi ai dupa.</s>
      <s id="b.MAT.20.15.2">So qadoohaso sidago ngini gena ona niadoosa, sababu ngohi ai sininga ma loha de onaka.' "</s>
     </seg>
     <seg type="verse" id="b.MAT.20.16">
      <s id="b.MAT.20.16.1">So o Yesus o ade-ade magena wosijarita qabolo de wotemo, "Komagena lo o orasi ma simaka de o nyawa yadala ibitototuuruno done asa ibiqoqomaka, so o orasi manena o nyawa yadala o orasi manena iqoqomaka done asa itotuuru kali."</s>
     </seg>
     <seg type="verse" id="b.MAT.20.17">
      <s id="b.MAT.20.17.1">O Yesus de Awi muri-muri manga dodagi yadofa kali so ikahie o doku Yerusalemye.</s>
      <s id="b.MAT.20.17.2">Kagena de ona imatingaka so wotemo onaka,</s>
     </seg>
     <seg type="verse" id="b.MAT.20.18">
      <s id="b.MAT.20.18.1">"Niise la nianako.</s>
      <s id="b.MAT.20.18.2">Ngone manena pokahie nanga meta o Yerusalem ma dokuka.</s>
      <s id="b.MAT.20.18.3">So kagena pahika de o Nyawa ma Duhutu Ngohi manena asa isidoa to Ngohi Ai saturuka, ena gena o imam ma bi saheka de o bi guru agamaka, la isitatapu Ngohi manena bilasu isosone.</s>
     </seg>
     <seg type="verse" id="b.MAT.20.19">
      <s id="b.MAT.20.19.1">Qabolo de Ngohi asa isidoa kali o nyawa ona magena o Yahudika ma nyawa yasowo, la ona magena igagaka isiihe, de ingangapo, de lo isangahadi.</s>
      <s id="b.MAT.20.19.2">Duma o wange saangeka de Ngohi asa tooho kali."</s>
     </seg>
     <seg type="verse" id="b.MAT.20.20">
      <s id="b.MAT.20.20.1">Qabolo de o Zebedeus ma peqeka de ami ngopa yasinoto yahino o Yesuska.</s>
      <s id="b.MAT.20.20.2">Muna magena momabukuku mosuba Unaka, ma ngale o kia naga moi mogolo.</s>
     </seg>
     <seg type="verse" id="b.MAT.20.21">
      <s id="b.MAT.20.21.1">De Una womitemo, "Awa, o kia nodupa."</s>
      <s id="b.MAT.20.21.2">O awa muna magena motemo, "Ngohi ai dupa nakoso done ma orasi Ani pareta ma rabaka, tanu ai ngopa yasinoto manena moi womatami Ani girinaka de moi Ani gubalika la Ani horomati yamake."</s>
     </seg>
     <seg type="verse" id="b.MAT.20.22">
      <s id="b.MAT.20.22.1">Kagena de Una wotemo onaka, "Igogou!</s>
      <s id="b.MAT.20.22.2">Ngini nianakowa o kia naga nigolo.</s>
      <s id="b.MAT.20.22.3">Sababu nako nimode komagena, bilasu nimode lo niaudo o sangisara de o sone ma udo-udo maro Ngohi tauudo gena.</s>
      <s id="b.MAT.20.22.4">So tinisano nginika, ka niaaku?"</s>
      <s id="b.MAT.20.22.5">De ona yosango itemo, "Ngomi ka miaaku."</s>
     </seg>
     <seg type="verse" id="b.MAT.20.23">
      <s id="b.MAT.20.23.1">Mutuwade Una wotemo kali onaka, "Igogou!</s>
      <s id="b.MAT.20.23.2">Ngini lo done asa niaudo o sangisara de o sone ma udo-udo, maro o kia Ngohi asa tauudo gena.</s>
      <s id="b.MAT.20.23.3">Duma ma ngale nagoona asa imatami Ai girinaka eko Ai gubalika, magena Ngohi Ai hakuwa so tositatapuwa.</s>
      <s id="b.MAT.20.23.4">Magena maha de Ai Baba, sababu Una ka wanako de wositatapuka nagoona asa imatami o riho magegenaka."</s>
     </seg>
     <seg type="verse" id="b.MAT.20.24">
      <s id="b.MAT.20.24.1">Ma orasi Awi muri yamogiowo yoise ma dodiao yasinoto magena manga gogolo komagena, de ona yatoosa so yangamo onaka.</s>
     </seg>
     <seg type="verse" id="b.MAT.20.25">
      <s id="b.MAT.20.25.1">So Una watolomu yangodu so yahino Unaka, de wotemo, "Ngini ningodu nianako o Yahudika ma nyawa yasowo manga bobareta to ona manga kawasa yasidipito so manga oho isangisara.</s>
      <s id="b.MAT.20.25.2">De o bobareta yalalago lo asa yapoloso so manga oho itibalangu.</s>
     </seg>
     <seg type="verse" id="b.MAT.20.26">
      <s id="b.MAT.20.26.1">Duma ngini upa komagena.</s>
      <s id="b.MAT.20.26.2">So bilasu komanena: nagoona yodupa yolamo to ngini nia sidongirabano, ona magena bilasu yodadi lo yoleleani nginika.</s>
     </seg>
     <seg type="verse" id="b.MAT.20.27">
      <s id="b.MAT.20.27.1">De nagoona yodupa yoqoqoma to ngini nia sidongirabano, ona magena bilasu yogilalo ma ngale ngini ningoduka.</s>
     </seg>
     <seg type="verse" id="b.MAT.20.28">
      <s id="b.MAT.20.28.1">Igogou, maro Ngohi o Nyawa ma Duhutu taaka, komagena ngini lo bilasu niaaka.</s>
      <s id="b.MAT.20.28.2">Ngohi tahino la ma ngale Ngohi ileleani gena hiwa, duma Ngohi tahino ma ngale o nyawa taleleani.</s>
      <s id="b.MAT.20.28.3">Komagena lo Ai oho tahike ma ngale o nyawa yadadala manga dorou ma ija, so manga dorou aku tatupu."</s>
     </seg>
     <seg type="verse" id="b.MAT.20.29">
      <s id="b.MAT.20.29.1">Ma orasi o Yesus de Awi muri-muri o Yerikho ma doku magena yodongosa so itagi, de o nyawa yadadala Una wimote.</s>
     </seg>
     <seg type="verse" id="b.MAT.20.30">
      <s id="b.MAT.20.30.1">O doku ma ngoguka de kagena o ngeko ma dateka o nyawa ipipilo yasinoto igogeku.</s>
      <s id="b.MAT.20.30.2">De ona yogiise Una nogena wakahino, de yomatoore, "Ya, Jou!</s>
      <s id="b.MAT.20.30.3">O Daud awi ngopa de awi dano moiku, kodo!</s>
      <s id="b.MAT.20.30.4">Nomigalusiri ngomi!"</s>
     </seg>
     <seg type="verse" id="b.MAT.20.31">
      <s id="b.MAT.20.31.1">So o nyawa yadadala ona magena yangamo de itemo, "He!</s>
      <s id="b.MAT.20.31.2">Nimapopongo!"</s>
      <s id="b.MAT.20.31.3">Duma ona lo ka foloisi imatotoore, "Suba, Jou!</s>
      <s id="b.MAT.20.31.4">O Daud awi ngopa de awi dano moiku, kodo!</s>
      <s id="b.MAT.20.31.5">Nomigalusiri ngomi!"</s>
     </seg>
     <seg type="verse" id="b.MAT.20.32">
      <s id="b.MAT.20.32.1">Kagena de Una womatogu de waaso wotemo, "O kia niodupa Ngohi taaka nginika."</s>
     </seg>
     <seg type="verse" id="b.MAT.20.33">
      <s id="b.MAT.20.33.1">De ona magena yosango, "Ya, Jou!</s>
      <s id="b.MAT.20.33.2">Ngomi miodupa mimasigelelo."</s>
     </seg>
     <seg type="verse" id="b.MAT.20.34">
      <s id="b.MAT.20.34.1">Kagena de Una ona magena wagalusiri de manga lako wapaqa.</s>
      <s id="b.MAT.20.34.2">De o orasi magena qabolo ipipilo asa imasigeleloka, de ona lo Una iwimoteka.</s>
     </seg>
    </div>
    <div type="chapter" id="b.MAT.21">
     <seg type="verse" id="b.MAT.21.1">
      <s id="b.MAT.21.1.1">Ma orasi o Yesus de Awi muri-muri o Yerusalem yadumuka so ona imasidiado o doku Betfage o Tala Zaitunka, kagena de o muri yasinoto wasulo itagi iqoma.</s>
     </seg>
     <seg type="verse" id="b.MAT.21.2">
      <s id="b.MAT.21.2.1">De Una wotemo onaka, "Nitagi o doku magenaka.</s>
      <s id="b.MAT.21.2.2">La kagena o dokuka niwosa, de ngini asa niakelelo o keledai ma beqeka moi yapilikuka de lo ma goho moi.</s>
      <s id="b.MAT.21.2.3">Ngai sinoto magena ma bobiliku niasose de niaahono kanena.</s>
     </seg>
     <seg type="verse" id="b.MAT.21.3">
      <s id="b.MAT.21.3.1">Nakoso o nyawa nisano nginika, de nitemo onaka, 'O Jou wodupa wapake bai!'</s>
      <s id="b.MAT.21.3.2">Qabolo de ona magena jai-jai bato nisimaha la aku niaaho."</s>
     </seg>
     <seg type="verse" id="b.MAT.21.4">
      <s id="b.MAT.21.4.1">O bi moi-moi qangodu magena bilasu idadi de imaaka la isiganapuka, imatero maro o kia iqomaka o Gikimoi Awi demo ma nabi Yesaya wosilefo qaboloka, ena gena,</s>
     </seg>
     <seg type="verse" id="b.MAT.21.5">
      <s id="b.MAT.21.5.1">"Bilasu nasingangasu o Yerusalemka yangodu, 'Niwinano, nia kolano he womasidiado.</s>
      <s id="b.MAT.21.5.2">Una womahadoku de o keledai ma ngopaku wopane, gena o keledai ma gohoku.' "</s>
     </seg>
     <seg type="verse" id="b.MAT.21.6">
      <s id="b.MAT.21.6.1">Qabolo de Una Awi muri yasinoto magena itagi, de ona asa yaaka maro o kia Una wobeseso onaka.</s>
     </seg>
     <seg type="verse" id="b.MAT.21.7">
      <s id="b.MAT.21.7.1">So ona o keledai magena de ma ngopa yaahoka, de manga juba yahoi so isinaho o keledai ma duduku.</s>
      <s id="b.MAT.21.7.2">Kagena de Una wodola so womatamiye ma qokuka.</s>
     </seg>
     <seg type="verse" id="b.MAT.21.8">
      <s id="b.MAT.21.8.1">So ona itagi ikahika o Yerusalemka.</s>
      <s id="b.MAT.21.8.2">Una asa wogila-gila, de kogena o ngekoko o nyawa yadadala manga juba isinaho de ma binukali o gota ma daara de ma sosokaka, kiaka manga doroka yaqeheka, so isihaja ma ngale Una iwisihoromati.</s>
     </seg>
     <seg type="verse" id="b.MAT.21.9">
      <s id="b.MAT.21.9.1">O bi nyawa yadadala iqoqoma de ma binukali itotuuru Una wimote-mote gena, yangodu imasagaga itemo, "Powigiliri Una o Daud awi ngopa de awi dano moiku!</s>
      <s id="b.MAT.21.9.2">Igogou!</s>
      <s id="b.MAT.21.9.3">Una wahino de o Jou Awi ronga.</s>
      <s id="b.MAT.21.9.4">So tanu Una magenaka o Gikimoi Awi laha wisicatu.</s>
      <s id="b.MAT.21.9.5">Hino powigiliri o Gikimoi Wikukuruye!"</s>
     </seg>
     <seg type="verse" id="b.MAT.21.10">
      <s id="b.MAT.21.10.1">Komagena imaaka sidago o Yesus womasidiado o Yerusalemka, de o kota ma nyawa yadadala foloi lo ikalala gena, ona imatekekasano itemo, "Una magena naguuna."</s>
     </seg>
     <seg type="verse" id="b.MAT.21.11">
      <s id="b.MAT.21.11.1">De o nyawa wimomote gena yosango, "Una o Yesus, o nabi moi o Nazaretno o Galilea ma tonaka."</s>
     </seg>
     <seg type="verse" id="b.MAT.21.12">
      <s id="b.MAT.21.12.1">Qabolo de o Yesus wotagili o Gikimoi Awi Tahu ma lolohaka, de wasitodadaheno o nyawa yadala kagenadahu imasiiija de imatekekokiija.</s>
      <s id="b.MAT.21.12.2">Ona ma binuka o nyawa o doku ma somoano manga pipi imatekesitagali de ma binukali o namo dara imasiiija yaaka manga gaso.</s>
      <s id="b.MAT.21.12.3">So o Yesus witoosa, de gila-gila Una wadusu, de manga meja waeha, de lo manga bako wosipapaka.</s>
     </seg>
     <seg type="verse" id="b.MAT.21.13">
      <s id="b.MAT.21.13.1">Qabolo de wotemo, "O Gikimoi Awi Jaji ma Buku ma rabaka isilelefo Una wotemo komanena, 'To Ngohi Ai tahu manena idadi o bi nyawa manga riho moi la kanena isuba de isumbayang.'</s>
      <s id="b.MAT.21.13.2">De qadoohaso ngini niaaka ikokokoora manga dodutulu ma riho.</s>
      <s id="b.MAT.21.13.3">Ce!"</s>
     </seg>
     <seg type="verse" id="b.MAT.21.14">
      <s id="b.MAT.21.14.1">Kagena o Gikimoi Awi Tahuka de ibipipilo de lo ibilulugu yahino Unano, de Una ona wasiloha.</s>
     </seg>
     <seg type="verse" id="b.MAT.21.15">
      <s id="b.MAT.21.15.1">Duma o imamka ma bi sahe de o bi guru agama yakelelo o nonako ihahairani, kiaka waaaka, so ona yongamo.</s>
      <s id="b.MAT.21.15.2">De lo ona yotoosa gena, yoise o ngopa-ngopa imanere o Gikimoi Awi Tahuka itemo, "Powigiliri Una o Daud awi ngopa de awi dano moiku!"</s>
     </seg>
     <seg type="verse" id="b.MAT.21.16">
      <s id="b.MAT.21.16.1">So kagena de ona yotemo Unaka, "Ngona noise o kia naga yapeto gena."</s>
      <s id="b.MAT.21.16.2">Una wotemo, "Iya, toise.</s>
      <s id="b.MAT.21.16.3">Icala!</s>
      <s id="b.MAT.21.16.4">Ngini ningodu lo niabaca qabolo de niawosaka, o kia naga o Gikimoi Awi Jaji ma Buku ma rabaka isilelefo itemo, 'Ngona nadoto o ngopa-ngopaka de lo o ngopa yosusususi, la imasagaga inigiliri Ngonaka.' "</s>
     </seg>
     <seg type="verse" id="b.MAT.21.17">
      <s id="b.MAT.21.17.1">Kagena de Una gena ona wadongosa de o kota magenano womasihoika, de wotagi womasidodogu o Betaniaka.</s>
     </seg>
     <seg type="verse" id="b.MAT.21.18">
      <s id="b.MAT.21.18.1">Ma goginitano ma orasi o Yesus de Awi muri-muri iliho kali o Yerusalemka, so yahika ma soaka de Una wamalo wisapi.</s>
     </seg>
     <seg type="verse" id="b.MAT.21.19">
      <s id="b.MAT.21.19.1">Kagena o ngeko ma dateka de Una wakeleloka o ara hutu moi.</s>
      <s id="b.MAT.21.19.2">De Una wotagi so watailako o ara ma hutu magena nagala de ma sopoka.</s>
      <s id="b.MAT.21.19.3">Duma waado de wanano ma sopo ka o ngai moi lo ihiwa, so ka cawali ma soka irubu.</s>
      <s id="b.MAT.21.19.4">So kagena de Una wabicara o ara ma hutu magenaka wotemo, "O orasi manena bato done ngona nosopo kawa!"</s>
      <s id="b.MAT.21.19.5">Gila-gila o ara ma hutu magena isoneka.</s>
     </seg>
     <seg type="verse" id="b.MAT.21.20">
      <s id="b.MAT.21.20.1">La o kia naga idadadika magena Awi muri-muri yakeleloka, de ona asa yohairani yotemo, "O kiaso ka o demo moi de o ara ma hutu magena asa jai-jai isone."</s>
     </seg>
     <seg type="verse" id="b.MAT.21.21">
      <s id="b.MAT.21.21.1">Una wosango, "Ngini tinisingangasu igogou, nakoso niododatowa de niopiricaya, igogou o kia nitetemo asa idadi.</s>
      <s id="b.MAT.21.21.2">Ngini asa aku niaaka imatero maro Ngohi taaka o ara ma hutuka, de lo ngini aku nitemo, 'He, tala!</s>
      <s id="b.MAT.21.21.3">Nomatide de nomatuluru la o teoku nilutuka!'</s>
      <s id="b.MAT.21.21.4">Igogou, done asa o Gikimoi watuluru.</s>
     </seg>
     <seg type="verse" id="b.MAT.21.22">
      <s id="b.MAT.21.22.1">Igogou, o kia bato nisumbayang de nimagolo, nakoso niopiricaya, de igogou ngini asa niamake."</s>
     </seg>
     <seg type="verse" id="b.MAT.21.23">
      <s id="b.MAT.21.23.1">So o Yesus womasidiado kali o Gikimoi Awi Tahu ma lolohaka, de kagena wodoto.</s>
      <s id="b.MAT.21.23.2">Wodoto de o imamka ma bi sahe de lo o Yahudika manga roriri yahino Unaka.</s>
      <s id="b.MAT.21.23.3">De ona wisano itemo Unaka, "Naguuna wonisulo de naguuna o haku wonihike Ngonaka, so kagunugo o Gikimoi Awi Tahu ma rabaka naaka komagena."</s>
     </seg>
     <seg type="verse" id="b.MAT.21.24">
      <s id="b.MAT.21.24.1">De Una wosango wotemo, "Ngohi lo tinisano kasi, la nako ngini niasangoka, de asa Ngohi tinidedemo nginika de naguuna o haku woihike so taaka o moi-moi manena.</s>
     </seg>
     <seg type="verse" id="b.MAT.21.25">
      <s id="b.MAT.21.25.1">So hika ngini niasango, o Yohanes o nyawa waosi gena naguuna o haku wihike, o nyawano eko o Gikimoino."</s>
      <s id="b.MAT.21.25.2">Kagena de ona manga sidongirabaka imatekebicara moi de moika itemo, "Nakoso ngone potemo o haku o Gikimoino, done Una wonasitemo, 'Nako komagena, de qadoohaso o Yohanes Wooosi niwipiricayawa.'</s>
     </seg>
     <seg type="verse" id="b.MAT.21.26">
      <s id="b.MAT.21.26.1">Duma isusali nako potemo de o haku o nyawano, ngone pamodo poli upa sidago o nyawa yadadala yatoosa, sababu ona itemo o Yohanes una magena o nabi moi."</s>
     </seg>
     <seg type="verse" id="b.MAT.21.27">
      <s id="b.MAT.21.27.1">So cawali isango itemo, "Ngomi mianakowa o haku magena kiano una wamake."</s>
      <s id="b.MAT.21.27.2">So kagena de o Yesus wotemo onaka, "Nako komagena, Ngohi lo toholu todedemo nginika de naguuna awi haku so Ngohi taaka o moi-moi qangodu manena."</s>
     </seg>
     <seg type="verse" id="b.MAT.21.28">
      <s id="b.MAT.21.28.1">O Yesus wotemo o Yahudi manga roririka, "Ngini nia dakolo idodooha.</s>
      <s id="b.MAT.21.28.2">Tosiade-ade, kanaga o baba moi de awi ngopa yanau yasinoto.</s>
      <s id="b.MAT.21.28.3">O baba gena wotagi awi ngopa woririaka, de witemo, 'Ai ngopa, o wange manena notagi o anggur ma doroka nomanara.'</s>
     </seg>
     <seg type="verse" id="b.MAT.21.29">
      <s id="b.MAT.21.29.1">Ma ngopa magena wosango, 'Ngohi toholu.'</s>
      <s id="b.MAT.21.29.2">Duma ma dodoguka de awi sininga itagali, so una ka wotagi o anggur ma doroka womanara.</s>
     </seg>
     <seg type="verse" id="b.MAT.21.30">
      <s id="b.MAT.21.30.1">Kagena de ma baba gena wotagi awi ngopa wononongoruka, de witemo, 'Ai ngopa, notagi o anggur ma doroka nomanara.'</s>
      <s id="b.MAT.21.30.2">Ma ngopa wononongoru wosango, 'Ka qaloha asa totagi.'</s>
      <s id="b.MAT.21.30.3">Duma una he wotagiwa.</s>
     </seg>
     <seg type="verse" id="b.MAT.21.31">
      <s id="b.MAT.21.31.1">So de Ai jarita magena nako o ngopa yasinoto gena, naguuna ma baba awi dupa igogou waakaka."</s>
      <s id="b.MAT.21.31.2">De o Yahudika manga roriri ona magena yotemo, "Woriria."</s>
      <s id="b.MAT.21.31.3">So Una wotemo onaka, "Ngini tinisingangasu igogou, o balastengi itotolomu de lo o ngopeqeka isusundali de manga rohe imasiiija, ona magena o Gikimoi asa waqehe qaloha la Awi pareta ma rabaka yowosa, upa ngini.</s>
     </seg>
     <seg type="verse" id="b.MAT.21.32">
      <s id="b.MAT.21.32.1">Sababu o Yohanes Wooosi una magena o ngeko ibobolowo gena winidoto nginika, duma ngini una niwipiricayawa.</s>
      <s id="b.MAT.21.32.2">Ngaroko komagena, o balastengi itotolomu de lo isusundali de manga rohe imasiiija, ona magena una iwipiricaya.</s>
      <s id="b.MAT.21.32.3">De ngaroko ma ngale ona manga piricaya gena ngini nianako qaboloka, duma ngini gena kanaga niholu nia sininga niatagali de lo niholu una niwipiricaya."</s>
     </seg>
     <seg type="verse" id="b.MAT.21.33">
      <s id="b.MAT.21.33.1">O Yesus wotemo kali o Yahudi manga roririka, "Niise o ade-ade moili manena.</s>
      <s id="b.MAT.21.33.2">Kanaga o nyawa moi awi anggur raki wosidato de ma batino o pagari wosigilolika.</s>
      <s id="b.MAT.21.33.3">Qabolo de una waaka o anggur ma dedeho.</s>
      <s id="b.MAT.21.33.4">Kagena lo o falagaku ikukuruye moi wosigoko idadi o doro ma jojaga ma riho.</s>
      <s id="b.MAT.21.33.5">Qabolo qangoduka, de o anggur ma raki magena wosisewaka o nyawa yamuruo naga yamomanaraka, kagena de una womajoboka o doku ma somoaka.</s>
     </seg>
     <seg type="verse" id="b.MAT.21.34">
      <s id="b.MAT.21.34.1">Ma orasi yaadoka o anggur ma sopo yautu, o nyawa una magena wasidingo awi nyawa igogilalo yamuruo naga la itagi kadoka to una awi raki yamomanaraka de ma ngale yaqehe to una awi raki ma gimina.</s>
     </seg>
     <seg type="verse" id="b.MAT.21.35">
      <s id="b.MAT.21.35.1">Duma ona yatago igogilalo ona magena.</s>
      <s id="b.MAT.21.35.2">Qabolo de ona magena ka wimoi wingangapo, wimoi witooma, de lo wimoi ka o teto wipapaka.</s>
     </seg>
     <seg type="verse" id="b.MAT.21.36">
      <s id="b.MAT.21.36.1">O raki ma duhutu una magena wasidingo kali o nyawa igogilalo ma somoali, ma nyawa foloisi yadala de ma nonomaka.</s>
      <s id="b.MAT.21.36.2">Duma yogogilalo ona magena kali yaaka imaketeroli maro de yoqoqomano.</s>
     </seg>
     <seg type="verse" id="b.MAT.21.37">
      <s id="b.MAT.21.37.1">So ma dodoguka de una wisidingo awi ngopa masirete magena wotagi kadoka yomomanara ona magenaka.</s>
      <s id="b.MAT.21.37.2">De awi sininga ma rabaka itemo, 'Igogou, done ai ngopa masirete so iwihoromati.'</s>
     </seg>
     <seg type="verse" id="b.MAT.21.38">
      <s id="b.MAT.21.38.1">Duma imomanara ona magena wikelelo de itemo moi de moika, 'Una magena bai!</s>
      <s id="b.MAT.21.38.2">Una o warisi ma jojoho.</s>
      <s id="b.MAT.21.38.3">Hino la ngone una powitoomaka, ma ngale ngone pamake to una awi warisi.'</s>
     </seg>
     <seg type="verse" id="b.MAT.21.39">
      <s id="b.MAT.21.39.1">Kagena de o ngopa magena witago de iwisoroma so o raki ma duduka, de kagena asa ona iwitoomaka."</s>
     </seg>
     <seg type="verse" id="b.MAT.21.40">
      <s id="b.MAT.21.40.1">So kagena de o Yesus o ade-ade magena wosijarita qabolo de wasano wotemo, "So ma orasi o raki ma duhutu una magena woliho, de o kia asa una waaka ona magena awi raki yamomanaraka."</s>
     </seg>
     <seg type="verse" id="b.MAT.21.41">
      <s id="b.MAT.21.41.1">Ona yosango, "Bilasu una o bi nyawa ma dorou magena watooma, de gila-gila o raki magena wosisewa kali o nyawa imomanara ma somoaka, kiaka manga dupa, nako ma orasi yaado la yautuka gena, to una awi raki ma gimina bilasu iwihike."</s>
     </seg>
     <seg type="verse" id="b.MAT.21.42">
      <s id="b.MAT.21.42.1">De Una watemo onaka, "Icala!</s>
      <s id="b.MAT.21.42.2">Ngini ningodu lo niabaca qabolo de niawosaka o gimina manena o Gikimoi Awi Jaji ma Buku ma rabaka, 'O teto o tukang yahoholu de yapapakewa magena done asa isiaka de idadi o tahu ma sosoqe ma teto ma nonoma.</s>
      <s id="b.MAT.21.42.3">Magena o Jou Gikimoi Awi manara igogou de ka qaloha poli.' "</s>
     </seg>
     <seg type="verse" id="b.MAT.21.43">
      <s id="b.MAT.21.43.1">De lo o Yesus wotemo, "So ma ngale ngini niholu niqehe Ngohi maro nia Salamati ma Kolano, so o Gikimoi Awi pareta ma gimina nginika magena asa warapuka de wahike o nyawaka, kiaka manga manara ma sopo itotiai so imatero de Awi nyawa masirete manga manara.((</s>
     </seg>
     <seg type="verse" id="b.MAT.21.44">
      <s id="b.MAT.21.44.1">O bi nyawa la kanaga Ngohi iholuka, ona magena imatero maro o rube moi kanaga o tetoku itura so ipoloteka, eko lo o rube moiku kanaga o teto moi yodutura so o rube gena imeremoka.))"</s>
     </seg>
     <seg type="verse" id="b.MAT.21.45">
      <s id="b.MAT.21.45.1">Ma orasi o imamka ma bi sahe de lo o Farisika ma nyawa to Una Awi ade-ade gena yoise, de ona yanako Una wasimeta onaka.</s>
     </seg>
     <seg type="verse" id="b.MAT.21.46">
      <s id="b.MAT.21.46.1">So kagena de o Yahudika manga roriri imasikadailako la tanu Una iwitago.</s>
      <s id="b.MAT.21.46.2">Duma ma ngale ona yamodo o bi nyawa yadadala, so ona idadi kawa yaaka, sababu yadadala gena itemo Una magena o nabi moi.</s>
     </seg>
    </div>
    <div type="chapter" id="b.MAT.22">
     <seg type="verse" id="b.MAT.22.1">
      <s id="b.MAT.22.1.1">O Yesus o ade-ade wosijarita kali o Yahudi manga roririka wotemo,</s>
     </seg>
     <seg type="verse" id="b.MAT.22.2">
      <s id="b.MAT.22.2.1">"O Gikimoi wopareta gena, posiade-ade imatero maro o kolano moi kanaga waaka awi ngopa yanau moi awi kawi ma rarame.</s>
     </seg>
     <seg type="verse" id="b.MAT.22.3">
      <s id="b.MAT.22.3.1">Ma kolano gena wasulo awi nyawa wileleleanika, la ona yotagi o nyawa yakokoro de yangoso o rarame magenaka.</s>
      <s id="b.MAT.22.3.2">Duma yakokoro ona magena yangodu yoholu yahino.</s>
     </seg>
     <seg type="verse" id="b.MAT.22.4">
      <s id="b.MAT.22.4.1">Kagena de una wasulo kali awi nyawa wileleleani ma somoaka wotemo, 'Niasingangasu yokokoroka, o rarame ma ino de lo ma sihode gena qangodu isidailakoka.</s>
      <s id="b.MAT.22.4.2">Ai sapi qasasaki de lo ai sapi ma ngopa-ngopa magena yatolaka, so qangodu isidailako qaboloka.</s>
      <s id="b.MAT.22.4.3">Hino la potagi o kawi ma rarameka!'</s>
     </seg>
     <seg type="verse" id="b.MAT.22.5">
      <s id="b.MAT.22.5.1">Duma yakokoro ona magena yangodu yosidoohawa.</s>
      <s id="b.MAT.22.5.2">Ona yotagi moi-moi manga manaraka.</s>
      <s id="b.MAT.22.5.3">Kanaga ma binuka yotagi manga doroka, de ma binukali yotagi manga manara ma somoaka.</s>
     </seg>
     <seg type="verse" id="b.MAT.22.6">
      <s id="b.MAT.22.6.1">De lo ma binukali wileleleani magena yatago, de lo yangangapo de ona yatooma.</s>
     </seg>
     <seg type="verse" id="b.MAT.22.7">
      <s id="b.MAT.22.7.1">Ma orasi ma kolano gena o kia naga idadadika magena woise, de una asa foloi wongamo.</s>
      <s id="b.MAT.22.7.2">So una awi prajurit wasulo la ona itagi de itotooma magena yatooma de lo manga doku yatupu.</s>
     </seg>
     <seg type="verse" id="b.MAT.22.8">
      <s id="b.MAT.22.8.1">Qabolo de una lo awi nyawa wileleleanika wotemo, 'O kawi ma rarame isidailakoka qabolo duma itiaiwa o nyawa takokoroka ona magena iholu so yahino.</s>
     </seg>
     <seg type="verse" id="b.MAT.22.9">
      <s id="b.MAT.22.9.1">So nitagi bato o bi ngeko ilalamoka, de o nyawa niamamake kiano bato de nagoona bato niakoro ona yahino o kawi ma rarame manenaka.'</s>
     </seg>
     <seg type="verse" id="b.MAT.22.10">
      <s id="b.MAT.22.10.1">Magena de wileleleani ona magena yotagi o bi ngekoka, la o nyawa yamamake yangodu yatolomu, ngaroko o nyawa ma loha eko o nyawa ma dorou gena, qadoohawa.</s>
      <s id="b.MAT.22.10.2">So ma duduuruka de ma rarame ma tahu magena asa iwedoka de o nyawa yakokoro.</s>
     </seg>
     <seg type="verse" id="b.MAT.22.11">
      <s id="b.MAT.22.11.1">So kagena de ma kolano magena wowosa o rarame ma koro gena wanano de wamakeka.</s>
      <s id="b.MAT.22.11.2">Kanaga yakokoro manga sidongirabaka, pei, wimoi o kawi ma rarame ma baju womasitibawa.</s>
      <s id="b.MAT.22.11.3">Ma kolano o nyawa una magena wikelelo,</s>
     </seg>
     <seg type="verse" id="b.MAT.22.12">
      <s id="b.MAT.22.12.1">de wotemo unaka, 'Ai dodiao, qadoohaso ngona ngaroko o kawi ma rarame ma baju nomasitibawa, de naaku o rarame manenaka nowosa.'</s>
      <s id="b.MAT.22.12.2">Una magena waakuwa o kia naga wosango.</s>
     </seg>
     <seg type="verse" id="b.MAT.22.13">
      <s id="b.MAT.22.13.1">Kagena de ma kolano wasulo wileleleanika wotemo, 'Una awi qohu de awi gia niapiliku de niwiumo ma duduka o bubutu ma rabaka eko o narakaka, kiaka o nyawa yoari de lo yosangisara.' "</s>
     </seg>
     <seg type="verse" id="b.MAT.22.14">
      <s id="b.MAT.22.14.1">So o Yesus o ade-ade magena wosijarita qabolo de wotemo, "O nyawa yadala o Gikimoi wakoroka, duma kanaga yadalawa wahiri la idadi to Una Awi nyawa."</s>
     </seg>
     <seg type="verse" id="b.MAT.22.15">
      <s id="b.MAT.22.15.1">Kagena de o Farisika ma nyawa o Gikimoi Awi Tahuno isupu de itagi gila-gila la imatekesikagaro de imatekefakati de ma ngale o Yesus iwisabatolo de o sosano moi.</s>
     </seg>
     <seg type="verse" id="b.MAT.22.16">
      <s id="b.MAT.22.16.1">So ona manga nyawa yamomote de o Herodes awi nyawa ona magena yasulo itagi o Yesuska.</s>
      <s id="b.MAT.22.16.2">So ona itemo Unaka, "Baba Guru, ngomi mininako Ngona o nyawa nototiai moi, de Ngona namodowa nagoona bato.</s>
      <s id="b.MAT.22.16.3">Ngaroko ona magena o nyawa yalalago, Ngona de Ani sininga igogou nasidoto maro o kia o Gikimoi Awi dupa bilasu paaka.</s>
     </seg>
     <seg type="verse" id="b.MAT.22.17">
      <s id="b.MAT.22.17.1">Komagena so hika nomisingangasu, to Ngona Ani sininga ma rabaka gena o kia.</s>
      <s id="b.MAT.22.17.2">Ka qaloha o balastengi pofangu ma Kolano Wilalamo ma Kaisarka, eko upa."</s>
     </seg>
     <seg type="verse" id="b.MAT.22.18">
      <s id="b.MAT.22.18.1">Duma o Yesus wanako to ona manga edekati ma dorou so wotemo ona magenaka, "Awadede, ngini nikokulai!</s>
      <s id="b.MAT.22.18.2">Qadoohaso Ngohi nisabatolo.</s>
     </seg>
     <seg type="verse" id="b.MAT.22.19">
      <s id="b.MAT.22.19.1">Hika niaahono la tanano o pipi o balastengi ma fangu ngai moi la Ngohi tanano."</s>
      <s id="b.MAT.22.19.2">Kagena de o pipi ngai moi yaaho so yahike Unaka.</s>
     </seg>
     <seg type="verse" id="b.MAT.22.20">
      <s id="b.MAT.22.20.1">Bolo, de Una wasano onaka, "Ma dulada de ma lefo to naguuna manena."</s>
     </seg>
     <seg type="verse" id="b.MAT.22.21">
      <s id="b.MAT.22.21.1">De ona yosango itemo, "To ma Kaisar awi dulada de awi lefo."</s>
      <s id="b.MAT.22.21.2">Kagena de Una wotemo, "So o kia naga la igogou to ma Kaisar gena bilasu niahike ma Kaisarka, de o kia naga la igogou to Gikimoi magena bilasu niahike o Gikimoika."</s>
     </seg>
     <seg type="verse" id="b.MAT.22.22">
      <s id="b.MAT.22.22.1">Magena de to Una Awi demo magena yoise qabolo de ona yangodu yosawangi.</s>
      <s id="b.MAT.22.22.2">So Una gena ona ka wiqohaka de itagi bato.</s>
     </seg>
     <seg type="verse" id="b.MAT.22.23">
      <s id="b.MAT.22.23.1">O wange magenaka o Sadukika ma nyawa yamuruo naga yahino o Yesuska, ma ngale manga edekati Una wisabatolo.</s>
      <s id="b.MAT.22.23.2">Ona magena yopiricayawa o dodoto maro o nyawa isoneka de asa ioho kali, de manga edekati o dodoto magena isiceke</s>
     </seg>
     <seg type="verse" id="b.MAT.22.24">
      <s id="b.MAT.22.24.1">so wisano Unaka, de itemo komanena, "Baba Guru, o Musa awi dodoto gena, nakoso yanau moi la wosone de o ngopa wamake waasi, bilasu ma nongoruku asa womikawi kali ma ria ma balo muna magena, la o ngopa yamake de o ngopa magena wisikagena imatero de ka ma ria wososone awi buo.</s>
     </seg>
     <seg type="verse" id="b.MAT.22.25">
      <s id="b.MAT.22.25.1">Kanaga idadika ona magena o gianongoru yatumudingika.</s>
      <s id="b.MAT.22.25.2">Woriria wokawi qabolo duma awi ngopa ihiwasi de wosoneka.</s>
      <s id="b.MAT.22.25.3">So ma ria ma balo muna magena asa mowikawi kali ma nongoruku una magena.</s>
     </seg>
     <seg type="verse" id="b.MAT.22.26">
      <s id="b.MAT.22.26.1">Duma o ngopa yamake waasi, de ma nongoruku magena wosone kali.</s>
      <s id="b.MAT.22.26.2">Komagena idadi de imaaka imakoketero sidago ma nongoru yaruwange, de itagi gila-gila sidago ma bati awi gianongoru yatumudingi ma kawi ma mata-mataka.</s>
     </seg>
     <seg type="verse" id="b.MAT.22.27">
      <s id="b.MAT.22.27.1">De ma dodoguku o ngopeqeka muna magena lo mosoneka.</s>
     </seg>
     <seg type="verse" id="b.MAT.22.28">
      <s id="b.MAT.22.28.1">So ma orasi imasidiado o nyawa isosone ioho kali, done naguuna womasipeqeka.</s>
      <s id="b.MAT.22.28.2">Ena momongo, yatumudingi magena yangodu makawika."</s>
     </seg>
     <seg type="verse" id="b.MAT.22.29">
      <s id="b.MAT.22.29.1">Kagena de Una wosango wotemo, "Igogou, ngini ka nisosomoa!</s>
      <s id="b.MAT.22.29.2">Ma sababu gena ngini niasahewa o Gikimoi Awi Jaji ma Buku ma rabaka ma demo de lo niasahewa Awi kuasa.</s>
     </seg>
     <seg type="verse" id="b.MAT.22.30">
      <s id="b.MAT.22.30.1">Sababu o nyawa isosoneka la ioho kali, maro o malaikat o soroga ma rabaka gena ikakawiwa, komagena lo ona magena asa ikawi kawa.</s>
     </seg>
     <seg type="verse" id="b.MAT.22.31">
      <s id="b.MAT.22.31.1">De ma ngale lo igogou o nyawa isosoneka yasioho kali, ce, nagala magena ngini niawosaka o Gikimoi Awi demo nginika, kiaka Awi buku ma rabaka ngini niabaca de nimadotoka.</s>
      <s id="b.MAT.22.31.2">Ena gena,</s>
     </seg>
     <seg type="verse" id="b.MAT.22.32">
      <s id="b.MAT.22.32.1">'Ngohi manena qabolo o Abraham awi Gikimoi, o Ishak awi Gikimoi, de o Yakub awi Gikimoi.'</s>
      <s id="b.MAT.22.32.2">So bilasu o demo magena niasahe o Abraham, o Ishak, de lo o Yakub ngaroko iqoqomaka yosone, duma ona ka yooho.</s>
      <s id="b.MAT.22.32.3">Sababu upa o nyawa isosone la o Gikimoi wisuba, duma o nyawa iooho gena ka wisuba-subasi."</s>
     </seg>
     <seg type="verse" id="b.MAT.22.33">
      <s id="b.MAT.22.33.1">So o bi demo moi-moi gena Una wadoto qabolo de o bi nyawa yadadala yosigogigise Awi dodoto magena yohairani.</s>
     </seg>
     <seg type="verse" id="b.MAT.22.34">
      <s id="b.MAT.22.34.1">Kagena de o Farisika ma nyawa yoise o Yesus wosisango o Sadukika ma nyawa ona magena sidago o kia naga moi lo yosango yaakuwa, de ona asa imatolomu la imatekefakati.</s>
     </seg>
     <seg type="verse" id="b.MAT.22.35">
      <s id="b.MAT.22.35.1">Manga sidongirabano o guru agama moi wahino o Yesuska, de ma ngale Una iwisabatolo de o sosano moili, de wotemo,</s>
     </seg>
     <seg type="verse" id="b.MAT.22.36">
      <s id="b.MAT.22.36.1">"Baba Guru, o bobita kiaka foloi ilamo de o Gikimoi Awi bobita qangodu manena."</s>
     </seg>
     <seg type="verse" id="b.MAT.22.37">
      <s id="b.MAT.22.37.1">De o Yesus wosango wotemo, " 'Bilasu nowidodara o Gikimoi, to ngona ani Jou, dede ani sininga ma buturu de ani pade ma buturu qangodu nosikomote.'</s>
     </seg>
     <seg type="verse" id="b.MAT.22.38">
      <s id="b.MAT.22.38.1">O bobita magena gena ma nonomaka de asa foloisi ilamo.</s>
     </seg>
     <seg type="verse" id="b.MAT.22.39">
      <s id="b.MAT.22.39.1">De o bobita ma sinotoka gena, 'Bilasu nadodara ani dodiao maro ka to ngona ani rohe masirete.'</s>
     </seg>
     <seg type="verse" id="b.MAT.22.40">
      <s id="b.MAT.22.40.1">Sababu o bobita ngai sinoto magena kanaga idadi o bobita ma somoa, iqomaka o Musa de o bi nabi isilelefoka, gena ma sosoqe."</s>
     </seg>
     <seg type="verse" id="b.MAT.22.41">
      <s id="b.MAT.22.41.1">Ma dongoho o Farisika ma nyawa kagenadahu ka imatolomu nosi, de o Yesus womasano onaka,</s>
     </seg>
     <seg type="verse" id="b.MAT.22.42">
      <s id="b.MAT.22.42.1">"Nako o Salamati ma Kolano Una magena, to ngini nia dakolo idodooha.</s>
      <s id="b.MAT.22.42.2">To Una Awi aheli naguunano."</s>
      <s id="b.MAT.22.42.3">Ona yosango, "Una magena Awi sihino o Daud awi ahelino."</s>
     </seg>
     <seg type="verse" id="b.MAT.22.43">
      <s id="b.MAT.22.43.1">Una wotemo, "Nako komagena, de o kiaso o Daud masirete lo de o Gurumi Qatetebi ma kuasa sidago wipeto Unaka 'Ai Jou'.</s>
      <s id="b.MAT.22.43.2">Sababu o Daud wotemo,</s>
     </seg>
     <seg type="verse" id="b.MAT.22.44">
      <s id="b.MAT.22.44.1">'O Jou Gikimoi wotemo ai Jouka: Nomatamiye to Ngohi Ai girinaka la Ai horomati namake sidago Ani saturu taaka la yahino inisuba Ngonaka.'</s>
     </seg>
     <seg type="verse" id="b.MAT.22.45">
      <s id="b.MAT.22.45.1">So nakoso igogou o Daud wiaso Una awi Jou, done imaaka idodooha so ona itemo, o Salamati ma Kolano Awi aheli ma sihino o Daudno."</s>
     </seg>
     <seg type="verse" id="b.MAT.22.46">
      <s id="b.MAT.22.46.1">So qabolo de o nyawa moi lo yaakuwa Unaka wisango, de o orasi magena de isikahika o nyawa moi lo yobarani kawa o kia naga de wisano Unaka.</s>
     </seg>
    </div>
    <div type="chapter" id="b.MAT.23">
     <seg type="verse" id="b.MAT.23.1">
      <s id="b.MAT.23.1.1">Qabolo de o Yesus Awi muri-muri de lo o nyawa yadadalaka watemo,</s>
     </seg>
     <seg type="verse" id="b.MAT.23.2">
      <s id="b.MAT.23.2.1">"O bi guru agama de lo o bi Farisika ma nyawa ona magena kanaga o Musa awi kursika imatamiye, sababu ona gena asa o bobita o Musa walelefo magena inidoto.</s>
     </seg>
     <seg type="verse" id="b.MAT.23.3">
      <s id="b.MAT.23.3.1">Komagena so ngini bilasu manga dodoto moi-moi gena qangodu niamote.</s>
      <s id="b.MAT.23.3.2">Duma ona manga gogoho gena upa ngini nimadoto, sababu manga dodoto nginika gena ona yamotewa.</s>
     </seg>
     <seg type="verse" id="b.MAT.23.4">
      <s id="b.MAT.23.4.1">Ona magena o nyawa yasimoku o adati de o galepu ma bio idala de qatotubuso, duma ona masirete lo o nyawa yariwowa la o adati de o galepu magena yamote.</s>
     </seg>
     <seg type="verse" id="b.MAT.23.5">
      <s id="b.MAT.23.5.1">Ona o bi moi-moi qangodu la yaaaka o nyawa yakelelo bai!</s>
      <s id="b.MAT.23.5.2">We!</s>
      <s id="b.MAT.23.5.3">Ona yodupa manga sumbayang ma kukudu, kiaka manga saheka imasilalono gena, ikaku de ingoha de lo manga juba ma rerede yaaka lo ikukuruku la isikelelo o nyawaka, o bobita o Musa walelefoka gena yamote.</s>
     </seg>
     <seg type="verse" id="b.MAT.23.6">
      <s id="b.MAT.23.6.1">Ona magena lo yodupa imatami o puji ma tahu ma simaka de lo o rarame ma rabaka, la ma ngale o nyawa yakelelo bai!</s>
     </seg>
     <seg type="verse" id="b.MAT.23.7">
      <s id="b.MAT.23.7.1">De lo ona yodupa itagi yakahika o pasarka, la o nyawa yahoromati de yaaso 'Baba Guru'.</s>
     </seg>
     <seg type="verse" id="b.MAT.23.8">
      <s id="b.MAT.23.8.1">Duma ngini gena upa nimode inihoromati de iniaso 'Baba Guru', sababu nia Guru kagena naga ka womatengo, de ngini ningodu gena nimatekedodiao de Ngohi imomote.</s>
     </seg>
     <seg type="verse" id="b.MAT.23.9">
      <s id="b.MAT.23.9.1">De upa lo o nyawa moi o dunia manenaka ngini niasihie de niaaso 'Baba', sababu nia Baba gena kanaga ka womatengo, Una magena nia Baba o sorogaka.</s>
     </seg>
     <seg type="verse" id="b.MAT.23.10">
      <s id="b.MAT.23.10.1">De upa sidago lo ngini iniaso 'Guru', sababu nia Guru gena kanaga ka womatengo, Una magena ma Kristus.</s>
     </seg>
     <seg type="verse" id="b.MAT.23.11">
      <s id="b.MAT.23.11.1">Nagoona yodupa yolamo to ngini nia sidongirabano, ona magena bilasu yoleleani nginika.</s>
     </seg>
     <seg type="verse" id="b.MAT.23.12">
      <s id="b.MAT.23.12.1">O nyawa la kanaga imasihie, ona magena o Gikimoi asa wasiceke, de lo o nyawa la kanaga imasiceke, ona magena o Gikimoi asa wasilamo.</s>
     </seg>
     <seg type="verse" id="b.MAT.23.13">
      <s id="b.MAT.23.13.1">O bodito!</s>
      <s id="b.MAT.23.13.2">Kodo!</s>
      <s id="b.MAT.23.13.3">O bodito asa inidahe ngini o bi guru agama de lo o bi Farisi ma nyawaka.</s>
      <s id="b.MAT.23.13.4">Ngini nikokulai!</s>
      <s id="b.MAT.23.13.5">Ngini niasimahawa o nyawa, nakoso kanaga yodupa yodadi o Gikimoi Awi nyawa.</s>
      <s id="b.MAT.23.13.6">Ngini masirete lo niholu nidadi o Gikimoi Awi nyawa, so o nyawa la yomode yodadi Awi nyawa, ona magena igogou ngini ka niafati.</s>
     </seg>
     <seg type="verse" id="b.MAT.23.14">
      <s id="b.MAT.23.14.1">O bodito!</s>
      <s id="b.MAT.23.14.2">Kodo!</s>
      <s id="b.MAT.23.14.3">O bodito asa inidahe ngini o bi guru agama de lo o bi Farisi ma nyawaka.</s>
      <s id="b.MAT.23.14.4">Ngini nikokulai!</s>
      <s id="b.MAT.23.14.5">Ngini gena o ngopeqeka ibabalo niasihaga de o damato niasiosi so ma duuru de manga tahu lo niakooraka.</s>
      <s id="b.MAT.23.14.6">Ma ngale nia sala de nia dorou niodidu, so ngini nisumbayang de ma demo niakuru-kuru la o nyawa nisigiliri.</s>
      <s id="b.MAT.23.14.7">Igogou totemo nginika!</s>
      <s id="b.MAT.23.14.8">Done to ngini nia manara magena o Gikimoi wafanggali qatubuso icarawa.))</s>
     </seg>
     <seg type="verse" id="b.MAT.23.15">
      <s id="b.MAT.23.15.1">O bodito!</s>
      <s id="b.MAT.23.15.2">Kodo!</s>
      <s id="b.MAT.23.15.3">O bodito asa inidahe ngini o bi guru agama de lo o bi Farisi ma nyawaka.</s>
      <s id="b.MAT.23.15.4">Ngini nikokulai!</s>
      <s id="b.MAT.23.15.5">Ngini gena nitagi nikahika nikahino o teo niatola de lo o dududu niodagi, la ma ngale o nyawa moi niwimake la winimote nginika.</s>
      <s id="b.MAT.23.15.6">De nakoso o nyawa kanaga so nimoteka, de ngini niadoto la ona gena asa nia gulai yamote de yaaka, sidago ona manga manara lo ifoloi qatorou de nia manara masirete, so ona magena foloi itiai bilasu o naraka ma ukuku yaumo dede ngini masirete bai!</s>
     </seg>
     <seg type="verse" id="b.MAT.23.16">
      <s id="b.MAT.23.16.1">O bodito!</s>
      <s id="b.MAT.23.16.2">Kodo!</s>
      <s id="b.MAT.23.16.3">O bodito asa inidahe nginika!</s>
      <s id="b.MAT.23.16.4">Ngini niadupa o nyawa niadoto, duma ngini masirete nianakowa o ngeko itotiai ikahika o Gikimoika, maro nipipilo la nidupa niatuda o nyawa ipipiloli.</s>
      <s id="b.MAT.23.16.5">Ngini niadoto komanena: Nakoso o nyawa kanaga yojaji de o Gikimoi Awi Tahu ma ronga gena isisasi, ngini nitemo ona magena manga sasi gena yadahewa.</s>
      <s id="b.MAT.23.16.6">Duma nakoso ona isasi de o guraci kiaka o Gikimoi Awi Tahuka, de ona manga sasi gena ka yadahe.</s>
     </seg>
     <seg type="verse" id="b.MAT.23.17">
      <s id="b.MAT.23.17.1">Ce!</s>
      <s id="b.MAT.23.17.2">Ngini ka nifuma poli, maro o nyawa ipipilo!</s>
      <s id="b.MAT.23.17.3">Idodooha ngini nitemo o guraci foloi ilamo de o Gikimoi Awi Tahu.</s>
      <s id="b.MAT.23.17.4">Awadede!</s>
      <s id="b.MAT.23.17.5">Igogou, o Gikimoi Awi Tahu gena isitebi ma guraci kiaka ma rabaka.</s>
     </seg>
     <seg type="verse" id="b.MAT.23.18">
      <s id="b.MAT.23.18.1">Ngini niadotoli komanena: Nakoso o nyawa kanaga yojaji de o suba yatutupu ma riho ma ronga gena isisasi, ngini nitemo ona magena manga sasi gena yadahewa.</s>
      <s id="b.MAT.23.18.2">Duma nakoso ona isasi de o gaso o haiwani eko o manyanyi kiaka o suba yatutupu ma riho ma qokuka, de ona manga sasi magena ka yadahe.</s>
     </seg>
     <seg type="verse" id="b.MAT.23.19">
      <s id="b.MAT.23.19.1">Ce!</s>
      <s id="b.MAT.23.19.2">Ngini igogou maro o nyawa ipipilo!</s>
      <s id="b.MAT.23.19.3">Idodooha ngini nitemo o gaso foloi ilamo de o suba yatutupu ma riho.</s>
      <s id="b.MAT.23.19.4">Awadede!</s>
      <s id="b.MAT.23.19.5">Igogou, o suba yatutupu ma riho gena isitebi o gaso kagena ma qokuka.</s>
     </seg>
     <seg type="verse" id="b.MAT.23.20">
      <s id="b.MAT.23.20.1">So nakoso o nyawa kanaga yojaji de o suba yatutupu ma riho yapeto magena itemo isasi, gena ma ngale isisasi de yapeto ma riho de lo o gaso kagena ma qokuka.</s>
     </seg>
     <seg type="verse" id="b.MAT.23.21">
      <s id="b.MAT.23.21.1">De nakoso o nyawa kanaga yojaji de o Gikimoi Awi Tahu yapeto magena itemo isasi, gena ma ngale isisasi de yapeto o Gikimoi Awi Tahu de lo o Gikimoi lo kiaka kanaga wogogoge ma rabaka.</s>
     </seg>
     <seg type="verse" id="b.MAT.23.22">
      <s id="b.MAT.23.22.1">De lo nakoso o nyawa kanaga yojaji de o soroga yapeto magena itemo isasi, gena ma ngale isisasi de yapeto o Gikimoi Awi pareta ma kursi de lo o Gikimoi lo kiaka kanaga ma qokuka womatatamiye.</s>
     </seg>
     <seg type="verse" id="b.MAT.23.23">
      <s id="b.MAT.23.23.1">O bodito!</s>
      <s id="b.MAT.23.23.2">Kodo!</s>
      <s id="b.MAT.23.23.3">O bodito asa inidahe ngini o bi guru agama de lo o bi Farisi ma nyawaka.</s>
      <s id="b.MAT.23.23.4">Ngini nikokulai!</s>
      <s id="b.MAT.23.23.5">Ngini gena o goho ma ceceke, gena koloko o rapa o gota qamumuti, o balakama, de o jintan so magena lo o regu mogiowoka de o regu moi nisisuba o Gikimoika.</s>
      <s id="b.MAT.23.23.6">Duma nisidoohawa o Gikimoi Awi bobita kiaka foloisi ilalamo, maro koloko o gogoho itotiai, o galusiri o nyawaka, de lo o jaji pacoho qaloha.</s>
      <s id="b.MAT.23.23.7">Ngaroko, igogou bilasu o bobita ma eece gena niaaka, upa sidago lo o bobita foloisi ilalamo magena niawosa.</s>
     </seg>
     <seg type="verse" id="b.MAT.23.24">
      <s id="b.MAT.23.24.1">Ngini maro nipipilo de niadupa ka o nyawa nituda.</s>
      <s id="b.MAT.23.24.2">De ngini lo nimatero maro o nyawa la kanaga manga udo ma rabano o guupu ma eece de yatafi yabitebi-tebi, duma kanaga o unta moi ilalamo de magena ka yaqasi eko ka yalowola.</s>
     </seg>
     <seg type="verse" id="b.MAT.23.25">
      <s id="b.MAT.23.25.1">O bodito!</s>
      <s id="b.MAT.23.25.2">Kodo!</s>
      <s id="b.MAT.23.25.3">O bodito asa inidahe ngini o bi guru agama de lo o bi Farisi ma nyawaka.</s>
      <s id="b.MAT.23.25.4">Ngini nikokulai!</s>
      <s id="b.MAT.23.25.5">Ngini gena maro o nyawa la kanaga o udo-udo de o lelenga gena ma duduno yatiodo, duma ma rabaku ka qafajasi.</s>
      <s id="b.MAT.23.25.6">O adati de o galepu kiaka cawali ma duduno pakokelelo gena igogou niaaka.</s>
      <s id="b.MAT.23.25.7">Duma kanaga to ngini nia sininga ma rabaka gena ka o dodesere de lo nyafusu ma dorou nipareta.</s>
     </seg>
     <seg type="verse" id="b.MAT.23.26">
      <s id="b.MAT.23.26.1">Ngini o Farisika igogou nipilo!</s>
      <s id="b.MAT.23.26.2">Bilasu o udo-udo de o lelenga gena ma rabaku niatiodo kasi iqoma, la ma dudu lo idadi qatebi de qaloha.</s>
     </seg>
     <seg type="verse" id="b.MAT.23.27">
      <s id="b.MAT.23.27.1">O bodito!</s>
      <s id="b.MAT.23.27.2">Kodo!</s>
      <s id="b.MAT.23.27.3">O bodito asa inidahe ngini o bi guru agama de lo o bi Farisi ma nyawaka.</s>
      <s id="b.MAT.23.27.4">Ngini nikokulai!</s>
      <s id="b.MAT.23.27.5">Ngini gena ka nia duduno qaloha bai!</s>
      <s id="b.MAT.23.27.6">Ngini gena maro boosu de yacetka, so qaaare so ma duduno, we, panano qaloha, duma, icala, ma rabaku iwedo-wedo de ka o sone ma kobo de lo o bi moi-moi qamemela.</s>
     </seg>
     <seg type="verse" id="b.MAT.23.28">
      <s id="b.MAT.23.28.1">Komagena lo ngini, nako o manara ma duduno, kiaka o nyawa aku yakokelelo gena, ngini maro nitiai.</s>
      <s id="b.MAT.23.28.2">Duma nia sininga ma rabaka kanaga iwedo-wedo de o gulai de lo o dorou.</s>
     </seg>
     <seg type="verse" id="b.MAT.23.29">
      <s id="b.MAT.23.29.1">O bodito!</s>
      <s id="b.MAT.23.29.2">Kodo!</s>
      <s id="b.MAT.23.29.3">O bodito asa inidahe ngini o bi guru agama de lo o bi Farisi ma nyawaka.</s>
      <s id="b.MAT.23.29.4">Ngini nikokulai!</s>
      <s id="b.MAT.23.29.5">Ngini gena o bi nabi de lo o bi nyawa de manga sininga itotiai to ona manga boosu gena niaaka qaloloha-loha.</s>
     </seg>
     <seg type="verse" id="b.MAT.23.30">
      <s id="b.MAT.23.30.1">Ngini nimasihie nitemo, 'Posiade-ade, nakoso ngone nanga ete de nanga topora iqoqoma manga orasika pooho, de ngone manena ngaroko upa he pamote maro ona so o nabi-nabi yatooma.'</s>
     </seg>
     <seg type="verse" id="b.MAT.23.31">
      <s id="b.MAT.23.31.1">So igogou ngini nimangaku ngini gena o nabi-nabi yatotooma to ona manga ngopa de manga danoku, de lo igogou ngini lo to ngini nia ete de nia topora magena manga gogoho gena niamote.</s>
     </seg>
     <seg type="verse" id="b.MAT.23.32">
      <s id="b.MAT.23.32.1">Ce!</s>
      <s id="b.MAT.23.32.2">Komagena so hika la nisigila-gila niaaka o dorou kiaka imakoketero de nia ete de nia topora manga dorou.</s>
     </seg>
     <seg type="verse" id="b.MAT.23.33">
      <s id="b.MAT.23.33.1">Icala!</s>
      <s id="b.MAT.23.33.2">Ngini manena o nyawa nikokulai, maro o ngihia gena o nyawaka yagoli.</s>
      <s id="b.MAT.23.33.3">Idodooha sidago ngini aku nimasirese o naraka ma sangisarano.</s>
     </seg>
     <seg type="verse" id="b.MAT.23.35">
      <s id="b.MAT.23.35.1">Ngini nia ete de nia topora iqoqoma kanaga o bi nyawa itotiai yadadala gena yatoomaka, ma nonoma magena o Habel, una o nyawa moi iqoqomaka gena o moi-moi o kia itotiai gena waaaka, sidago ma duduuru o Zakharia, o Berekhya awi ngopa, una gena niwitooma o Gikimoi Awi Tahu ma lolohaka, kiaka o tahu o gaso yatutupu ma riho gena ma soaka.</s>
      <s id="b.MAT.23.35.2">So ngini o bi nyawa o orasi manena o bi nabi gena Ngohi lo asa tasulo bilasu itagi nginika, ona magena icocawaro de Ai dodoto gena aku inidoto.</s>
      <s id="b.MAT.23.35.3">Ma binuka ngini asa niatooma, ma binukali asa niasangahadi, de lo ma binuka asa nia puji ma bi tahuka niangangapo de ma binukali asa niaginihi so o bi doku nisigeto kiaka ona iloqaka.</s>
      <s id="b.MAT.23.35.4">Ma dodoguka ngini o bi nyawa o orasi manena nia ete de nia topora, kiaka iqoqoma o nyawa itotiai yatotoomaka, to ona manga sala asa niamoku.</s>
     </seg>
     <seg type="verse" id="b.MAT.23.36">
      <s id="b.MAT.23.36.1">Ngini tinisingangasu igogou, ngini o bi nyawa o orasi manena ma ngale nia ete de nia topora manga sala gena qangodu done asa ngini lo nisangisara."</s>
     </seg>
     <seg type="verse" id="b.MAT.23.37">
      <s id="b.MAT.23.37.1">"Awa kodo!</s>
      <s id="b.MAT.23.37.2">O Yerusalemka ma bi nyawa, kodo!</s>
      <s id="b.MAT.23.37.3">Ngini gena o nabi-nabi niatoomaka de lo o bi nyawa o Gikimoi wasusulo nginika gena de o teto niapapakaka.</s>
      <s id="b.MAT.23.37.4">Ma para idala de Ngohi Ai gia tatoa la ngini tinikololo, maro o toko ma awa de ma ngopa kanaga ma golupupu ma litimika yatolomu, duma ngini ka niholu.</s>
     </seg>
     <seg type="verse" id="b.MAT.23.38">
      <s id="b.MAT.23.38.1">La bilasu nianako, ngini nia suba ma tahu manena done o Gikimoi asa wodongosa.</s>
     </seg>
     <seg type="verse" id="b.MAT.23.39">
      <s id="b.MAT.23.39.1">Ngini tinisingangasu igogou, ngini done asa Ngohi nikelelo kawa, sidago ma orasi yaadoka de ngini nitemo, 'Una wahino de o Jou Awi ronga, so tanu o Gikimoi Awi laha wisidumu Una magenaka.' "</s>
     </seg>
    </div>
    <div type="chapter" id="b.MAT.24">
     <seg type="verse" id="b.MAT.24.1">
      <s id="b.MAT.24.1.1">Ma orasi o Yesus o Gikimoi Awi Tahu ilalamo wodongosa de Awi muri-muri yahino Unaka, de iwisidumu o bi tahu-tahu magena qaloha icarawa.</s>
     </seg>
     <seg type="verse" id="b.MAT.24.2">
      <s id="b.MAT.24.2.1">Una wasango onaka wotemo, "Iteroka, ngini nianano gena o tahu magena ilamo de qaloha.</s>
      <s id="b.MAT.24.2.2">Duma ngini tinisingangasu igogou, done o tahu-tahu magena ma teto o ngai moi lo asa imalapangawa de o teto ma somoa, sababu qangodu magena asa iruba de ituraba."</s>
     </seg>
     <seg type="verse" id="b.MAT.24.3">
      <s id="b.MAT.24.3.1">Kagena de o Yesus wotagi o Zaitun ma Talaka so ma qokuka wogogeku.</s>
      <s id="b.MAT.24.3.2">De Una ka womatengoka, de Awi muri-muri yahino ma ngale imasano.</s>
      <s id="b.MAT.24.3.3">Ona wisano Unaka itemo, "Baba, hika nomisingangasu muruoka asa o hali notetemo magena idadi.</s>
      <s id="b.MAT.24.3.4">De lo nomisidumu o nonako o kia idadi nakoso Ngona asa nahino de lo ma orasi ma dodogu imasidiado."</s>
     </seg>
     <seg type="verse" id="b.MAT.24.4">
      <s id="b.MAT.24.4.1">Una wasango onaka wotemo, "Nimasitiari qaloha, upa sidago ngini inisihaga.</s>
     </seg>
     <seg type="verse" id="b.MAT.24.5">
      <s id="b.MAT.24.5.1">Sababu o nyawa yadadala asa yahino de itemo, 'Ngohi manena qabolo o Salamati ma Kolano,' so asa o nyawa yadadala yasihaga de yasisa.</s>
     </seg>
     <seg type="verse" id="b.MAT.24.6">
      <s id="b.MAT.24.6.1">So nakoso niise kadoke o dupuru ma ili de kadoka o kudoti ma habari, upa lo nia rohe qatora.</s>
      <s id="b.MAT.24.6.2">O moi-moi magena bilasu idadi iqoma, duma upa nitemo magena o dunia ma dodogu ma orasi imasidiadoka.</s>
     </seg>
     <seg type="verse" id="b.MAT.24.7">
      <s id="b.MAT.24.7.1">O bangsa moi yasaturu o bangsa ma somoa, o kolano moi asa yakudoti o kolano ma somoa.</s>
      <s id="b.MAT.24.7.2">Kiaka o dunia ma qokuka asa idadi kiaka bato o bare so o ino asa ihiwa, de lo o osu de o diwotu.</s>
     </seg>
     <seg type="verse" id="b.MAT.24.8">
      <s id="b.MAT.24.8.1">Qangodu magena asa ka o bi sangisara ma nonomaka bato, koloko o ngopeqeka moi mitotilibu de ami siri ma nonomaka so matamaha ma orasi muna he mopuo.</s>
     </seg>
     <seg type="verse" id="b.MAT.24.9">
      <s id="b.MAT.24.9.1">Mutuwade ngini done nitago la nisangisara de nitooma.</s>
      <s id="b.MAT.24.9.2">De ngini manena o bi bangsa yangodu asa niduhudu sababu ngini Ngohi nimomote.</s>
     </seg>
     <seg type="verse" id="b.MAT.24.10">
      <s id="b.MAT.24.10.1">O nyawa yadadala done asa manga piricaya Ngohika gena yodongosa.</s>
      <s id="b.MAT.24.10.2">Ma binuka asa manga dodiao yasidoa manga saturuka, de yadadala asa imatekeduhudu moi de moika.</s>
     </seg>
     <seg type="verse" id="b.MAT.24.11">
      <s id="b.MAT.24.11.1">De o guru ikokulai yadala asa yahino la o nyawa yadadala yakulai.</s>
     </seg>
     <seg type="verse" id="b.MAT.24.12">
      <s id="b.MAT.24.12.1">Kagena de o bi nyawa manga dorou asa foloi idogo, sidago lo yadala yaaku kawa imatekedodara.</s>
     </seg>
     <seg type="verse" id="b.MAT.24.13">
      <s id="b.MAT.24.13.1">Duma nagoona manga piricaya Ngohika qaputuru sidago o dunia ma dodogu imasidiado, igogou ona magena done asa manga dorouno isalamati.</s>
     </seg>
     <seg type="verse" id="b.MAT.24.14">
      <s id="b.MAT.24.14.1">Duma o dunia ma dodogu yaado waasi, de o habari qaloloha o Gikimoino gena bilasu isihabari kasi sidago o dunia ma pupuku ihaka, la o bi doku yangodu lo aku yoiseka.</s>
      <s id="b.MAT.24.14.2">Qabolo de o dunia ma dodogu asa imasidiado."</s>
     </seg>
     <seg type="verse" id="b.MAT.24.15">
      <s id="b.MAT.24.15.1">"Iqoqomaka ma nabi Daniel wosingangasu done o orasi ma simaka o kia naga moi isironga 'O Dorou Ilalamo' gena asa niakelelo isituraba o Gikimoi Awi Tahu.</s>
      <s id="b.MAT.24.15.2">(Nako niabaca gena bilasu niatailako nisidodiahi o demo manena ma ngale.)</s>
     </seg>
     <seg type="verse" id="b.MAT.24.16">
      <s id="b.MAT.24.16.1">So nakoso niakelelo, de nagoona o Yudea ma daeraka bilasu yoloqa o talaye.</s>
     </seg>
     <seg type="verse" id="b.MAT.24.17">
      <s id="b.MAT.24.17.1">So nagoona la kanaga manga tahu ma ngihi iqoqokuka lo upa iwosa la manga kia naga moi yaqehe, duma ka youti de yodoloqa.</s>
     </seg>
     <seg type="verse" id="b.MAT.24.18">
      <s id="b.MAT.24.18.1">De nagoona kanaga manga doroka lo upa yoliho la manga baju yaqehe, duma ka yodoloqa.</s>
     </seg>
     <seg type="verse" id="b.MAT.24.19">
      <s id="b.MAT.24.19.1">De yasibodito ilamo o bi ngopeqeka yatotilibuka de o bi awa la manga ngopa ka yasusususi.</s>
      <s id="b.MAT.24.19.2">Kodo!</s>
      <s id="b.MAT.24.19.3">Isusa ona yoloqa.</s>
     </seg>
     <seg type="verse" id="b.MAT.24.20">
      <s id="b.MAT.24.20.1">Hika nigolo o Gikimoika, la niloloqa ma orasi magena upa idadi o alo ma orasika eko o Sabat ma wangeka so isusa ngini niloqa.</s>
     </seg>
     <seg type="verse" id="b.MAT.24.21">
      <s id="b.MAT.24.21.1">Sababu igogou ma orasi magena asa idadi de imaaka o sangisara gena pakokelelo waasi, ka ma solano o dunia isidadi sidago o orasi manena de lo o orasi ma simaka asa idadi-dadi kawa.</s>
     </seg>
     <seg type="verse" id="b.MAT.24.22">
      <s id="b.MAT.24.22.1">Duma o Gikimoi ma orasi magena watimisi, sababu nakoso ma orasi watimisiwa, igogou o nyawa moi lo iohowa.</s>
      <s id="b.MAT.24.22.2">So ma ngale o Gikimoi Awi nyawa wahihirika, sidago o sangisara ma orasi magena gena ka watimisi.</s>
     </seg>
     <seg type="verse" id="b.MAT.24.23">
      <s id="b.MAT.24.23.1">So o orasi magegena nako o bi nyawa itemo nginika, 'Niakelelo, o Salamati ma Kolano kanena naga!' de ma somoa itemo 'Hiwa, kadoke naga!' upa lo niapiricaya o nyawa ona magena.</s>
     </seg>
     <seg type="verse" id="b.MAT.24.24">
      <s id="b.MAT.24.24.1">Sababu o bi Salamati ma Kolano ikokulai de o bi nabi ikokulai asa yahino de yaaka o nonako ihahairani la o nyawa yadala gena yakulai.</s>
      <s id="b.MAT.24.24.2">Nako yaaku, o nyawa la o Gikimoi Awi nyawa wahihiri ona magena lo yakulai.</s>
     </seg>
     <seg type="verse" id="b.MAT.24.25">
      <s id="b.MAT.24.25.1">So bilasu nimasitiari qaloha!</s>
      <s id="b.MAT.24.25.2">Sababu o moi-moi qangodu manena Ngohi tinisingangasu iqomaka la ngini nianakoka, ngaroko idadi waasi.</s>
     </seg>
     <seg type="verse" id="b.MAT.24.26">
      <s id="b.MAT.24.26.1">So nakoso o nyawa itemo nginika, 'Niwikelelo, o Salamati ma Kolano kagena naga o tona ibobeleuka!' upa lo nitagi.</s>
      <s id="b.MAT.24.26.2">Eko nakoso itemo, 'Niwikelelo, Una kagena o tahu ma rabaka!' upa lo niapiricaya.</s>
     </seg>
     <seg type="verse" id="b.MAT.24.27">
      <s id="b.MAT.24.27.1">Sababu ma orasi igogou Ngohi o Nyawa ma Duhutu tahino kali, de Ai hino gena asa o dunia ma pupuku ihaka yakelelo, maro o tatawi la kanaga yodisiwa o wange ma siwako sidago o wange ma dumusa.</s>
     </seg>
     <seg type="verse" id="b.MAT.24.28">
      <s id="b.MAT.24.28.1">Nakoso kanaga o sone ma bake, gena yanakoka sababu o bi namo idala asa imatolomu ioqo.</s>
      <s id="b.MAT.24.28.2">Komagena lo Ai hinoli o duniaka, upa tahino tomasipongoka, duma asa ka nianako."</s>
     </seg>
     <seg type="verse" id="b.MAT.24.29">
      <s id="b.MAT.24.29.1">"Ma orasi o susa de o sangisara magena ipasaka, de o wange de o ngoosa isiwa kawa so qapuputuka.</s>
      <s id="b.MAT.24.29.2">So o dipa lo ihiti so o moi-moi qangodu o dipaka ma dodagi he yamote kawa, de o bi ngoma lo asa o dipaku itura.</s>
     </seg>
     <seg type="verse" id="b.MAT.24.30">
      <s id="b.MAT.24.30.1">O orasi magenaka de o dipaka o nonako moi asa yasikelelo gena ma ngale Ngohi, o Nyawa ma Duhutu, tahino kali.</s>
      <s id="b.MAT.24.30.2">De o bi nyawa yangodu o duniaka asa yododora, sababu ona asa ikelelo Ngohi tahino o lobi-lobi ma rabaku touti de to Ngohi Ai mulia ma siwa tomasisaoka de Ai kuasa ma buturu.</s>
     </seg>
     <seg type="verse" id="b.MAT.24.31">
      <s id="b.MAT.24.31.1">O trompet ma ili ilamo asa yawuwu, de to Ngohi Ai malaikat tasulo la itagi yatolomu to Ngohi Ai nyawa yangodu o Gikimoi wahihirika, o dunia ma pupuku ihaka sidago o dunia de o dipa ma batika."</s>
     </seg>
     <seg type="verse" id="b.MAT.24.32">
      <s id="b.MAT.24.32.1">"Ngini bilasu o simodoto nimagese, ena gena o ara ma hutuka.</s>
      <s id="b.MAT.24.32.2">Nakoso o ara ma hutu ma umaka la niakelelo itoori de lo iboboko, magena inisinonako o ogo ilalamo idumuka.</s>
     </seg>
     <seg type="verse" id="b.MAT.24.33">
      <s id="b.MAT.24.33.1">Komagena lo nakoso o susa de o sangisara qangodu Ngohi tododedemoka la idadi gena, nianako Ai hino ma orasi he idumuka.</s>
     </seg>
     <seg type="verse" id="b.MAT.24.34">
      <s id="b.MAT.24.34.1">So igogou tinisingangasu nginika, o nyawa yangodu iooho manena isone waasi, de o bi sangisara ma hali moi-moi manena done asa idadi de imaaka.</s>
     </seg>
     <seg type="verse" id="b.MAT.24.35">
      <s id="b.MAT.24.35.1">So o dipa de o tona asa isisa de qalutu, duma Ai demo de Ai dodoto asa itagi gila-gila de ma dodogu ihiwa."</s>
     </seg>
     <seg type="verse" id="b.MAT.24.36">
      <s id="b.MAT.24.36.1">"Ngaroko komagena, o nyawa moi lo asa yanakowa to Ngohi o Nyawa ma Duhutu Ai hino ma orasi de ma wange.</s>
      <s id="b.MAT.24.36.2">Salanta o malaikat o sorogaka lo yanakowa de Ngohi Awi Ngopa masirete lo tanakowa, ka cawali Ai Baba masirete wanakoka.</s>
     </seg>
     <seg type="verse" id="b.MAT.24.37">
      <s id="b.MAT.24.37.1">Maro o kia naga done asa idadi ma orasi Ngohi o Nyawa ma Duhutu tahino kali, imatero maro o kia naga idadadi iqomaka ma nabi Nuh awi orasika.</s>
     </seg>
     <seg type="verse" id="b.MAT.24.38">
      <s id="b.MAT.24.38.1">Iqomaka ma nabi Nuh awi orasika, de o nguuhi ilamo sidago idadi o taufani magena imasidiado waasi, de o nyawa yanakowa o kia naga done asa yadahe onaka.</s>
      <s id="b.MAT.24.38.2">Ona salalu ka yooqo de youdo, de lo yokawi, gena gila-gila sidago ma nabi Nuh magena o deru ilalamoku wopaneka.</s>
     </seg>
     <seg type="verse" id="b.MAT.24.39">
      <s id="b.MAT.24.39.1">Ma orasi o taufani magena imasidiadoka, so o ake idola sidago ona yangodu yalutu, de ka o orasi magenaka o kia naga idadadi gena ona asa yosihodaka.</s>
      <s id="b.MAT.24.39.2">Komagena lo ma dodagi ma orasi Ngohi o Nyawa ma Duhutu tahino kali kanena o duniaka.</s>
     </seg>
     <seg type="verse" id="b.MAT.24.40">
      <s id="b.MAT.24.40.1">O orasi magena o nyawa yasinoto o doro ma rabaka imatekemanara moi, de wimoi asa iwingaho de moili asa iwiqohaka.</s>
     </seg>
     <seg type="verse" id="b.MAT.24.41">
      <s id="b.MAT.24.41.1">O ngopeqeka yasinoto o tamo yotutu ma rabaka, de mimoi asa imingaho de moili asa imiqohaka.</s>
     </seg>
     <seg type="verse" id="b.MAT.24.42">
      <s id="b.MAT.24.42.1">Komagena so Ngohi totemo bilasu ngini nimajaga de nia dailakoka, sababu ngini nisidodoguwa muruoka de nia Jou asa wahino."</s>
     </seg>
     <seg type="verse" id="b.MAT.24.43">
      <s id="b.MAT.24.43.1">"Nimasosininga to Ngohi Ai ade-ade komanena: Nakoso o tahu ma duhutu yanakoka o putu itongirabaka de manga tahu ma rabaka itotosi iwosa, de igogou ona asa yojaga isidodiahi ma ngale itotosi gena upa iwosa.</s>
     </seg>
     <seg type="verse" id="b.MAT.24.44">
      <s id="b.MAT.24.44.1">Komagena lo ngini bilasu nimajaga nisidodiahi la Ngohi nidamaha, sababu ngini nianakowa ma orasi muruoka de Ngohi o Nyawa ma Duhutu asa tomasidiado."</s>
     </seg>
     <seg type="verse" id="b.MAT.24.45">
      <s id="b.MAT.24.45.1">"Tosiade-ade kali, kanaga woleleleani moi wococawaro de lo awi tuangi awi manara waaka wokaeli.</s>
      <s id="b.MAT.24.45.2">Woleleleani una magena ma tuangi witideka, la wodadi yoleleleani ma binuka manga sahe moi ma ngale manga ino o wange isigeto-geto wositoku.</s>
     </seg>
     <seg type="verse" id="b.MAT.24.46">
      <s id="b.MAT.24.46.1">Igogou una asa wosanangi, nakoso ma tuangi awi dodagino woliho de wimake una awi manara gena ka waakasi.</s>
     </seg>
     <seg type="verse" id="b.MAT.24.47">
      <s id="b.MAT.24.47.1">Ngini tinisingangasu igogou, ma tuangi gena asa una witide la wodadi to una awi arata qangodu ma jojaga.</s>
     </seg>
     <seg type="verse" id="b.MAT.24.48">
      <s id="b.MAT.24.48.1">Duma nakoso woleleleani magena awi sininga qatorou, una magena asa awi siningaka wotemo, 'Ai tuangi ma deka lo woliho waasi.'</s>
     </seg>
     <seg type="verse" id="b.MAT.24.49">
      <s id="b.MAT.24.49.1">Kagena de una asa yoleleleani ma binuka gena wangangapoka de wotagika, wooqo de woudo de o nyawa yatotobadalu.</s>
     </seg>
     <seg type="verse" id="b.MAT.24.50">
      <s id="b.MAT.24.50.1">Duma ma orasi una waaka maro komagena, de imatodoka awi tuangi asa womasidiado ma orasi eko ma wange una wananakowa.</s>
     </seg>
     <seg type="verse" id="b.MAT.24.51">
      <s id="b.MAT.24.51.1">Done woleleleani magena awi tuangi asa wingangapo wisangisara de wiumo ma duduka, wiaka maro wokokulai moi.</s>
      <s id="b.MAT.24.51.2">Kagena una asa woari de lo wosangisara."</s>
     </seg>
    </div>
    <div type="chapter" id="b.MAT.25">
     <seg type="verse" id="b.MAT.25.1">
      <s id="b.MAT.25.1.1">"Ma orasi Ngohi tahino kali ma ngale todadi maro ma Kolanoka, de ma dodagi gena imatero maro o ade-ade manena: Kanaga o jojaru yamogiowo imatekefakati yotagi de yomote, la wokakawi moi iwibubusu de o nyawamoi-nyawamoi manga silo yaaho.</s>
     </seg>
     <seg type="verse" id="b.MAT.25.2">
      <s id="b.MAT.25.2.1">Ona yamotoha kanaga yofufuma de lo yamotohali kanaga yococawaro.</s>
     </seg>
     <seg type="verse" id="b.MAT.25.3">
      <s id="b.MAT.25.3.1">Yofufuma gena manga silo yaaho duma o gososo ma dogo imagahowa.</s>
     </seg>
     <seg type="verse" id="b.MAT.25.4">
      <s id="b.MAT.25.4.1">Yococawaro ona magena manga silo yaaho de o gososo ma dogo lo imagaho.</s>
     </seg>
     <seg type="verse" id="b.MAT.25.5">
      <s id="b.MAT.25.5.1">Ma ngale wokakawi gena iteka wahino so ona ikakadu de yakiolo, so ona imaiduka.</s>
     </seg>
     <seg type="verse" id="b.MAT.25.6">
      <s id="b.MAT.25.6.1">O putu he itongirabaka de yoise o ili moi imatoore, 'Niakelelo, wokakawi nogena nagaka!</s>
      <s id="b.MAT.25.6.2">Niahino la una niwibubusu.'</s>
     </seg>
     <seg type="verse" id="b.MAT.25.7">
      <s id="b.MAT.25.7.1">O jojaru yamogiowo gena asa ka yomomi, de moi-moi manga silo magena isidailako.</s>
     </seg>
     <seg type="verse" id="b.MAT.25.8">
      <s id="b.MAT.25.8.1">Ona yofufuma gena yogolo yococawaroka, 'Mia dodiao, tanu nia gososo sutu nimihike ngomika, mia silo gena he isone.'</s>
     </seg>
     <seg type="verse" id="b.MAT.25.9">
      <s id="b.MAT.25.9.1">Yococawaro gena yosango, 'We!</s>
      <s id="b.MAT.25.9.2">Idadiwa!</s>
      <s id="b.MAT.25.9.3">Done mia gososo pomakaadowa, kodo!</s>
      <s id="b.MAT.25.9.4">Nitagi kasi de o tokoka nimaija.'</s>
     </seg>
     <seg type="verse" id="b.MAT.25.10">
      <s id="b.MAT.25.10.1">So yofufuma magena yotagi o gososo imaija.</s>
      <s id="b.MAT.25.10.2">So ona yotagi de wokakawi womasidiadoka.</s>
      <s id="b.MAT.25.10.3">Yococawaro yamotoha ona magena, ma ngale manga silo yosidailakoka, so jai-jai ona de wokakawi yowosa imakomote o rarame ma tahuka, de ma ngora he yaperesuka.</s>
     </seg>
     <seg type="verse" id="b.MAT.25.11">
      <s id="b.MAT.25.11.1">Qaboloka, de yofufuma yamotoha ona magena lo imasidiado.</s>
      <s id="b.MAT.25.11.2">Kagena ma duduka ona imatoore itemo, 'Jou!</s>
      <s id="b.MAT.25.11.3">Jou!</s>
      <s id="b.MAT.25.11.4">Tanu ma ngora napelenga la ngomi lo miwosa.'</s>
     </seg>
     <seg type="verse" id="b.MAT.25.12">
      <s id="b.MAT.25.12.1">Wokakawi gena wotemo, 'Igogou, ma ngale ngini ngohi tininakowa.' "</s>
     </seg>
     <seg type="verse" id="b.MAT.25.13">
      <s id="b.MAT.25.13.1">So o Yesus o ade-ade magena wosijarita qabolo de wotemo, "Komagena so bilasu ngini nimajaga de nimasidailakoka, sababu ngini nisidodoguwa muruoka de Ngohi asa tahino."</s>
     </seg>
     <seg type="verse" id="b.MAT.25.14">
      <s id="b.MAT.25.14.1">"Ma orasi Ngohi tahino kali maro o Kolano moi gena, ma dodagi imatero maro o ade-ade manena: Kanaga o nyawa ma tuangi moi awi tahu wodongosa de wotagi o doku ma soa ikukuruka.</s>
      <s id="b.MAT.25.14.2">Una magena womajobo waasi, de wileleleani waaso de wasulo de awi arata wosidodogu onaka, ma ngale una wihiwa de tanu ona gena yosiaka so ma dogo sutu yamake.</s>
     </seg>
     <seg type="verse" id="b.MAT.25.15">
      <s id="b.MAT.25.15.1">Una awi arata gena wasitoku onaka, wamote de to ona moi-moi manga aku.</s>
      <s id="b.MAT.25.15.2">Wimoi wihike o pipi o guraci gena o cala motoha, moili wihike o cala sinoto, de ma somoa moili wihike o cala moi.</s>
      <s id="b.MAT.25.15.3">De una womajoboka.</s>
     </seg>
     <seg type="verse" id="b.MAT.25.16">
      <s id="b.MAT.25.16.1">Woleleleani moi kanaga o pipi o guraci o cala motoha wamake, una magena jai-jai womasiiija hika de hino, so una aku o pipi ma dogo wamakeli o cala motoha.</s>
     </seg>
     <seg type="verse" id="b.MAT.25.17">
      <s id="b.MAT.25.17.1">Komagenali woleleleani moi kanaga o cala sinoto wamake, una magena lo waaka so o pipi ma dogo wamakeli o cala sinoto.</s>
     </seg>
     <seg type="verse" id="b.MAT.25.18">
      <s id="b.MAT.25.18.1">Duma woleleleani moi kanaga cawali ka o cala moi wamake, una magena wotagi o tonaku wosibuaweka, de kagena ma tuangi awi pipi magena waihuka.</s>
     </seg>
     <seg type="verse" id="b.MAT.25.19">
      <s id="b.MAT.25.19.1">Itekaka, de ma tuangi magena woliho de wileleleani ona magena waaso la waeto awi pipi ma dogo ona gena yamake ma dala ngai muruo.</s>
     </seg>
     <seg type="verse" id="b.MAT.25.20">
      <s id="b.MAT.25.20.1">Woleleleani moi kanaga o pipi o guraci o cala motoha wamake, una magena wahino de o cala mogiowo wosigiliho ma tuangika wotemo, 'Tuangi, iqomaka o cala motoha noisidodogu ngohika.</s>
      <s id="b.MAT.25.20.2">Nanano, maena ma dogo ena gena o cala motohali.'</s>
     </seg>
     <seg type="verse" id="b.MAT.25.21">
      <s id="b.MAT.25.21.1">Ma tuangi gena wotemo, 'Igogou qaloha!</s>
      <s id="b.MAT.25.21.2">Ngona manena noleleani nokaeli de qaloha.</s>
      <s id="b.MAT.25.21.3">Ma ngale ngona o kia naga ma cunu gena aku naaturu nokaeli, so ngohi lo asa tonitide la o kia naga foloi ilamo ngona najaga.</s>
      <s id="b.MAT.25.21.4">Nahino la o nali ma rabaka nogoge dede ngohi.'</s>
     </seg>
     <seg type="verse" id="b.MAT.25.22">
      <s id="b.MAT.25.22.1">De lo woleleleani moi kanaga o cala sinoto wamake, una magena lo wahino de wotemo, 'Tuangi, iqomaka o cala sinoto noisidodogu ngohika.</s>
      <s id="b.MAT.25.22.2">Nanano, maena ma dogo ena gena o cala sinotoli.'</s>
     </seg>
     <seg type="verse" id="b.MAT.25.23">
      <s id="b.MAT.25.23.1">Ma tuangi gena wotemo, 'Ka qaloha!</s>
      <s id="b.MAT.25.23.2">Ngona manena noleleani nokaeli de qaloha.</s>
      <s id="b.MAT.25.23.3">Ma ngale ngona o kia naga ma cunu gena aku naaturu nokaeli, so ngohi lo asa tonitide la o kia naga ilamo tosidodogu ngonaka.</s>
      <s id="b.MAT.25.23.4">Nahino la o nali ma rabaka nogoge dede ngohi.'</s>
     </seg>
     <seg type="verse" id="b.MAT.25.24">
      <s id="b.MAT.25.24.1">Qabolo de woleleleani la kanaga o cala moi wamake, una magena lo wahino de wotemo, 'Tuangi, ngohi tanakoka ngona gena o nyawa moi nitobangamo.</s>
      <s id="b.MAT.25.24.2">Komagena o sopo kiaka nadadatowa aku ka nautu, de lo o kia naga namomanarawa aku ka namake.</s>
     </seg>
     <seg type="verse" id="b.MAT.25.25">
      <s id="b.MAT.25.25.1">So ngohi tonimodoka, so totagi ani pipi gena o tonaku tosibuaweka.</s>
      <s id="b.MAT.25.25.2">Manena ani pipi asa tosigiliho.'</s>
     </seg>
     <seg type="verse" id="b.MAT.25.26">
      <s id="b.MAT.25.26.1">Kagena de ma tuangi gena wotemo, 'Ngona gena o leleani ma dorou de nobobusengi bai!</s>
      <s id="b.MAT.25.26.2">So nakoso ngona nanakoka, o sopo kiaka todadatowa aku ka tautu de lo o kia naga tamomanarawa aku ka tamake,</s>
     </seg>
     <seg type="verse" id="b.MAT.25.27">
      <s id="b.MAT.25.27.1">de qadoohaso sidago ngona lo ai pipi gena he nadiahiwa o bankka, la ma ngale ipuo la ngohi tolihono de ma dogo gena aku tamakeli.'</s>
     </seg>
     <seg type="verse" id="b.MAT.25.28">
      <s id="b.MAT.25.28.1">Ma tuangi awi leleani ma somoaka wotemoli, 'O pipi magena niaqehe unano de niwihike woleleleani moika, kiaka una magenaka o pipi ma dogo o cala mogiowoka.</s>
     </seg>
     <seg type="verse" id="b.MAT.25.29">
      <s id="b.MAT.25.29.1">Sababu nagoona to ona manga dogo yamamake gena de maenaka, done asa yadogo ifoloi onaka, la ona asa de ma boloika.</s>
      <s id="b.MAT.25.29.2">Duma nagoona manga dogo la yamakewa, done ka ma cunu onaka gena asa ngohi taqehe kali.</s>
     </seg>
     <seg type="verse" id="b.MAT.25.30">
      <s id="b.MAT.25.30.1">De woleleleani awi faida ihiwa, una gena niwiumo ma duduka o bubutu ma rabaka, kiaka dede o Gikimoi imakitingaka.</s>
      <s id="b.MAT.25.30.2">Kagena una asa woari de lo wosangisara.' "</s>
     </seg>
     <seg type="verse" id="b.MAT.25.31">
      <s id="b.MAT.25.31.1">"Ngohi o Nyawa ma Duhutu manena done ma orasi Ngohi tahino kali, de Ai kuasa ma buturu asa ifoloi de lo Ai malaikat yangodu-ngodu imoteno.</s>
      <s id="b.MAT.25.31.2">Ngohi asa tomatamiye Ai pareta ikokuasa ma kursika.</s>
     </seg>
     <seg type="verse" id="b.MAT.25.32">
      <s id="b.MAT.25.32.1">Kagena Ai simaka o bi bangsa yangodu asa imatolomu, de ona magena Ngohi asa tahiri la yodadi o dolomu sinotoka, maro o sowohi moi la kanaga awi duba de awi kabi wahiri wosiritinga.</s>
     </seg>
     <seg type="verse" id="b.MAT.25.33">
      <s id="b.MAT.25.33.1">O nyawa de manga sininga itiai o Gikimoi Awi simaka ona magena Ngohi asa tatolomu Ai girinaka, de o nyawa wihoholu gena asa Ai gubalika.</s>
     </seg>
     <seg type="verse" id="b.MAT.25.34">
      <s id="b.MAT.25.34.1">De ma kolano Ngohi gena asa totemo o bi nyawa Ai girinaka, 'Niahinosi, ngini gena Ai Baba Awi laha winisidudumuka.</s>
      <s id="b.MAT.25.34.2">Niahino Ai pareta ma rabaka niwosa, kiaka ma dongoho ka o dunia isidadi kusi de tosidodailako qabolo nginika.</s>
     </seg>
     <seg type="verse" id="b.MAT.25.35">
      <s id="b.MAT.25.35.1">Sababu ma orasi Ngohi isapi, de o ino ngini nihike Ngohika.</s>
      <s id="b.MAT.25.35.2">Ngohi ai kiri qadudu, de o ake ngini lo nihikeka.</s>
      <s id="b.MAT.25.35.3">De Ngohi nia dokuka maro totatagino, de nia tahuka Ngohi niqehe qaloha so tomasidodoguka.</s>
     </seg>
     <seg type="verse" id="b.MAT.25.36">
      <s id="b.MAT.25.36.1">Komagena lo Ngohi, nakoso Ai baju ihiwa, de o baju ngini nisihike Ngohika.</s>
      <s id="b.MAT.25.36.2">Ngohi topanyake, de ngini nisisou de nipalihara.</s>
      <s id="b.MAT.25.36.3">De Ngohi isibuika, de ngini lo nikurumi Ngohi o buika.'</s>
     </seg>
     <seg type="verse" id="b.MAT.25.37">
      <s id="b.MAT.25.37.1">De ona magena la kanaga Ai girinaka asa yotemo, 'Jou, kapuruo de ngomi minimake ma orasi Ngona inisapi de o ino ngomi minihikeka, eko Ani kiri qadudu de o ake ngomi lo minihike Ngonaka.</s>
     </seg>
     <seg type="verse" id="b.MAT.25.38">
      <s id="b.MAT.25.38.1">Kapuruo de ngomi minimake, ma orasi Ngona maro o nyawa yotatagino, de minibubusu so Ngona nomasidodogu mia tahuka.</s>
      <s id="b.MAT.25.38.2">Kapuruoli de ngomi minimake, ma orasi Ngona Ani baju ihiwa, so o baju minihike.</s>
     </seg>
     <seg type="verse" id="b.MAT.25.39">
      <s id="b.MAT.25.39.1">De lo kapuruo de ngomi minimake, ma orasi Ngona nopanyake eko nobuika, de ngomi Ngona minikurumi so miniriwo.'</s>
     </seg>
     <seg type="verse" id="b.MAT.25.40">
      <s id="b.MAT.25.40.1">De ma kolano Ngohi gena asa tasango onaka, 'Ngini tinisingangasu igogou, o kia bato niaaaka to Ngohi Ai dodiao imomote ona manenaka, ngaroko ona yacecekeka, duma de magena ma ngale lo ngini niaaka Ngohika bai!'</s>
     </seg>
     <seg type="verse" id="b.MAT.25.41">
      <s id="b.MAT.25.41.1">Qabolo de Ngohi asa tatemo o bi nyawa Ai gubalika, 'Nitagi kasi, ngini gena Ai Baba winikukutuku.</s>
      <s id="b.MAT.25.41.2">Niahika bato nia riho o uku ma sora ikokakali kagena ma rabaka, kiaka wosidodailako qabolo ma ngale o Ibliska de lo awi malaikat-malaikat wimomote.</s>
     </seg>
     <seg type="verse" id="b.MAT.25.42">
      <s id="b.MAT.25.42.1">Sababu ma orasi Ngohi isapi, de o ino ngini Ngohi nihikewa.</s>
      <s id="b.MAT.25.42.2">Ngohi ai kiri qadudu, de o ake lo ngini nihikewa.</s>
     </seg>
     <seg type="verse" id="b.MAT.25.43">
      <s id="b.MAT.25.43.1">De ma orasi Ngohi nia dokuka maro totatagino, de nia tahuka ngini Ngohi niqehewa so tomasidodoguwa.</s>
      <s id="b.MAT.25.43.2">Komagena lo Ngohi, nakoso Ai baju ihiwa, de o baju ngini Ngohi nihikewa.</s>
      <s id="b.MAT.25.43.3">Ma orasi Ngohi topanyake de lo isibuika, de ngini Ngohi nikurumiwa de lo niriwowa.'</s>
     </seg>
     <seg type="verse" id="b.MAT.25.44">
      <s id="b.MAT.25.44.1">De ona magena lo asa yotemo, 'Jou, kapuruo de ngomi minimake Ngona inisapi, eko Ani kiri qadudu, eko Ngona maro o nyawa yotatagino, eko Ani baju ihiwa, eko nopanyake eko lo nobuika, de ngomi lo Ngona miniriwowa.'</s>
     </seg>
     <seg type="verse" id="b.MAT.25.45">
      <s id="b.MAT.25.45.1">De ma kolano Ngohi gena asa tasango onaka, 'Ngini tinisingangasu igogou, ma ngale o kia bato niholu niaaka ona yacecekeka, so de magena ma ngale ngini lo niholu niaaka Ngohika bai!' "</s>
     </seg>
     <seg type="verse" id="b.MAT.25.46">
      <s id="b.MAT.25.46.1">So o Yesus Awi demo magena wadoto qabolo de wotemo, "O bi nyawa ma dorou ona magena yangodu asa yaumo o narakaku kiaka yasangisara de o sone ikokakali, de o bi nyawa de manga sininga itotiai o Gikimoi Awi simaka ona magena asa yamake o oho ka sidutu ikakali."</s>
     </seg>
    </div>
    <div type="chapter" id="b.MAT.26">
     <seg type="verse" id="b.MAT.26.1">
      <s id="b.MAT.26.1.1">O Yesus o bi moi-moi magena wadoto qabolo de Awi muri-muri watemo,</s>
     </seg>
     <seg type="verse" id="b.MAT.26.2">
      <s id="b.MAT.26.2.1">"Ngini nianakoka midirika de o Paskah ma Wange ma Rarame imasidiado.</s>
      <s id="b.MAT.26.2.2">O orasi magena de Ngohi o Nyawa ma Duhutu manena asa isidoa la isangahadi."</s>
     </seg>
     <seg type="verse" id="b.MAT.26.3">
      <s id="b.MAT.26.3.1">So o wange magegenaka o imamka ma bi sahe de o bi Yahudika manga roriri imatolomu o Kayafas ma Imam Wilalamo awi kadatoka.</s>
     </seg>
     <seg type="verse" id="b.MAT.26.4">
      <s id="b.MAT.26.4.1">Ona imatekefakati la de manga edekati ma ngeko gena isipongoka, ma ngale o Yesus witago de witooma.</s>
     </seg>
     <seg type="verse" id="b.MAT.26.5">
      <s id="b.MAT.26.5.1">Duma ona magena itemo, "Upa lo paaka ma orasi o rarame ma rabaka, sababu done o gangamo posigoko."</s>
     </seg>
     <seg type="verse" id="b.MAT.26.6">
      <s id="b.MAT.26.6.1">Ma orasi o Yesus o Betania ma dokuka, de Una wotagi o Simon awi tahuka, una magena iqoqoma wipapado.</s>
     </seg>
     <seg type="verse" id="b.MAT.26.7">
      <s id="b.MAT.26.7.1">Kagena asa o ngopeqeka moi mahino o Yesusno, de o gososo qabobou de ihahali o rube moi o teto ihahalino maaho.</s>
      <s id="b.MAT.26.7.2">So de Una wogogeku wooqo de o ngopeqeka muna magena o gososo qabobou gena moguse Awi saheku de mowisiqahu.</s>
     </seg>
     <seg type="verse" id="b.MAT.26.9">
      <s id="b.MAT.26.9.1">Magegena de Awi muri-muri yakelelo o kia naga o ngopeqeka muna magena maaka, de ona asa yatoosa de itemo, "Ce!</s>
      <s id="b.MAT.26.9.2">Nakoso o gososo qabobou magena posiija de ma ija pahali-haliku, la ma pipi de asa o nyawa isususaka pahike.</s>
      <s id="b.MAT.26.9.3">Duma muna mapoosa.</s>
      <s id="b.MAT.26.9.4">We, ma ngale ka maumo!"</s>
     </seg>
     <seg type="verse" id="b.MAT.26.10">
      <s id="b.MAT.26.10.1">So de Una wanako manga sininga magegena, de wotemo onaka, "He!</s>
      <s id="b.MAT.26.10.2">Muna maakaka o manara qaloloha-loha moi Ngohika.</s>
      <s id="b.MAT.26.10.3">Duma ngini ka nimisisusa.</s>
      <s id="b.MAT.26.10.4">Boloka!</s>
     </seg>
     <seg type="verse" id="b.MAT.26.11">
      <s id="b.MAT.26.11.1">O bi nyawa isususa salalu kanaga igoge to ngini nia sidongirabaka.</s>
      <s id="b.MAT.26.11.2">Duma Ngohi de ngini asa pomakangaho iteka kawa.</s>
     </seg>
     <seg type="verse" id="b.MAT.26.12">
      <s id="b.MAT.26.12.1">De o gososo qabobou magena mosiqahu Ai saheku, so muna asa Ai rohe mosidailako qabolo ma ngale Ngohi done bilasu tosone de ipoosu.</s>
     </seg>
     <seg type="verse" id="b.MAT.26.13">
      <s id="b.MAT.26.13.1">Ngini tinisingangasu igogou, o ngopeqeka ami manara manena lo done asa ka yapetoka, maro o sosininga moi munaka, kekiaka bato o Gikimoi Awi habari qaloloha asa isihabari o dunia manena ma rabaka."</s>
     </seg>
     <seg type="verse" id="b.MAT.26.14">
      <s id="b.MAT.26.14.1">La o Yudas Iskariot o muri moi, o Yesus Awi muri yamogiowo de sinoto manga dongirabano, awi edekati qatorou.</s>
      <s id="b.MAT.26.14.2">So wotagi o imam ma bi saheka,</s>
     </seg>
     <seg type="verse" id="b.MAT.26.15">
      <s id="b.MAT.26.15.1">de wotemo onaka, "Nakoso ngohi o Yesus towisidoa nginika, de o kia asa nihike ngohika."</s>
      <s id="b.MAT.26.15.2">So ona magena asa yaeto de wihike o pipi o salaka moruwange unaka.</s>
     </seg>
     <seg type="verse" id="b.MAT.26.16">
      <s id="b.MAT.26.16.1">So de kagena de una wosolano o ngeko wosisari la o Yesus wisiija.</s>
     </seg>
     <seg type="verse" id="b.MAT.26.17">
      <s id="b.MAT.26.17.1">O wange ma nonomaka o Roti ma Ragi Ihihiwa ma Rarameka, de o Yesus Awi muri-muri yahino Unaka de yosano, "Baba, ngomi kiaka misidailako to ngone nanga Paskah ma ino."</s>
     </seg>
     <seg type="verse" id="b.MAT.26.18">
      <s id="b.MAT.26.18.1">So Una wosulo, "Nitagi kadoka o dokuka done o nyawa moi niwimake de nitemo unaka, 'Baba Guru wotemo: Ai orasi yaadoka.</s>
      <s id="b.MAT.26.18.2">Ngohi todupa tosilamo o Paskah ma Wange to ngona ani tahuka dede Ai muri-muri mingodu bai!' "</s>
     </seg>
     <seg type="verse" id="b.MAT.26.19">
      <s id="b.MAT.26.19.1">Kagena de Awi muri-muri yotagi de yaaka maro o kia Una wotetemo, so ona asa isidailako o Paskah ma ino magena.</s>
     </seg>
     <seg type="verse" id="b.MAT.26.20">
      <s id="b.MAT.26.20.1">La qaputuku Una de Awi muri yamogiowo de sinoto yogogeku yooqo.</s>
     </seg>
     <seg type="verse" id="b.MAT.26.21">
      <s id="b.MAT.26.21.1">So kagena ona imatamiye ioqo, de Una wotemo onaka, "Ngini tinisingangasu igogou, o orasi manena o nyawa moi to ngini nia sidongirabano asa Ngohi woisiija."</s>
     </seg>
     <seg type="verse" id="b.MAT.26.22">
      <s id="b.MAT.26.22.1">O demo magena yoise, so Awi muri-muri manga sininga isusa de foloi ipeleso, so ona moi-moi imasano Unaka, "Baba, ngaroko lo ngohiwa o kia notetemo gena!"</s>
     </seg>
     <seg type="verse" id="b.MAT.26.23">
      <s id="b.MAT.26.23.1">So kagena de Una wosango, "Naguuna awi roti o lelengaku asa wotono dede Ngohi, una magenena asa Ngohi woisiija.</s>
     </seg>
     <seg type="verse" id="b.MAT.26.24">
      <s id="b.MAT.26.24.1">Igogou, Ngohi o Nyawa ma Duhutu manena asa tosone maro o kia isilelefo o Gikimoi Awi Jaji ma Buku ma rabaka.</s>
      <s id="b.MAT.26.24.2">Duma naguuna woisiiija Ngohi o Nyawa ma Duhutu manena, kodo, o nyawa una magena awi bodito qatubuso!</s>
      <s id="b.MAT.26.24.3">Lebelaha o nyawa una magena upa lo wisibuo."</s>
     </seg>
     <seg type="verse" id="b.MAT.26.25">
      <s id="b.MAT.26.25.1">Kagena de o Yudas done wisiiija una magena lo wotemo, "Baba Guru, ngaroko lo ngohiwa o kia notetemo gena!"</s>
      <s id="b.MAT.26.25.2">O Yesus wotemo, "Komagena maro ani demoka bai!"</s>
     </seg>
     <seg type="verse" id="b.MAT.26.26">
      <s id="b.MAT.26.26.1">De ma orasi ona imatamiye yooqo, o Yesus o roti waqehe so Awi sukuru watide o Gikimoiye.</s>
      <s id="b.MAT.26.26.2">Qabolo de o roti magena watepi-tepi de to Una Awi gia, de gila-gila Awi muri-murika wasitoku de wotemo, "Niaqehe de niaoqo.</s>
      <s id="b.MAT.26.26.3">Manena to Ngohi Ai rohe."</s>
     </seg>
     <seg type="verse" id="b.MAT.26.27">
      <s id="b.MAT.26.27.1">Kagena de Una o anggur ma udo-udo waqehe de Awi sukuru idola o Gikimoiye.</s>
      <s id="b.MAT.26.27.2">De o udo-udo magena wahike Awi muri-murika, de wotemo, "Ningodu niudo kasi.</s>
     </seg>
     <seg type="verse" id="b.MAT.26.28">
      <s id="b.MAT.26.28.1">Manena to Ngohi Ai au, inisinako igogou o Gikimoi Awi jaji la Ai au ikokopola manena ma meta o nyawa yadadalaka ma ngale o dorou ma apongu.</s>
     </seg>
     <seg type="verse" id="b.MAT.26.29">
      <s id="b.MAT.26.29.1">Duma o orasi manena Ngohi totemo nginika, Ngohi done o anggur manena taudo kawa, sidago ma orasi imasidiadoka la Ai Baba wodadi o kolano o dunia qamomuane ma rabaka, de asa Ngohi o anggur qamomuane taudo dede ngini."</s>
     </seg>
     <seg type="verse" id="b.MAT.26.30">
      <s id="b.MAT.26.30.1">Qabolo de ona yangodu yonyanyi wigiliri o Gikimoika.</s>
      <s id="b.MAT.26.30.2">So qabolo de ona isupu de itagi o Zaitun ma Talaka.</s>
     </seg>
     <seg type="verse" id="b.MAT.26.31">
      <s id="b.MAT.26.31.1">Kagena yahika de o Yesus wotemo Awi muri-murika, "Ngini ningodu manena done niloqa so Ngohi nidongosaka, sababu kanaga o Gikimoi Awi Jaji ma Buku ma rabaka asa isilefoka wotemo, 'Ngohi asa ma sowohi towitooma so ma duba iloqa imakokitingaka.'</s>
     </seg>
     <seg type="verse" id="b.MAT.26.32">
      <s id="b.MAT.26.32.1">Duma ma orasi Ngohi manena tooho kali isosone manga sidongirabano, de Ngohi asa totagi toqoma de ngini o Galilea ma tonaka."</s>
     </seg>
     <seg type="verse" id="b.MAT.26.33">
      <s id="b.MAT.26.33.1">De o Petrus wotemo, "Hiwa, Baba!</s>
      <s id="b.MAT.26.33.2">Ngaroko ai dodiao ona Ngona nidoloqaka, duma ma bati tosone ngohi tonidongosawa, Baba."</s>
     </seg>
     <seg type="verse" id="b.MAT.26.34">
      <s id="b.MAT.26.34.1">So kagena de o Yesus wotemo o Petruska, "Ngona tonisingangasu igogou, o putu manena o toko isore waasi gena, ngona he ma para ma saange nomanosu notemo Ngohi noinakowa."</s>
     </seg>
     <seg type="verse" id="b.MAT.26.35">
      <s id="b.MAT.26.35.1">O Petrus wosango de wotemo, "Hiwa, Baba!</s>
      <s id="b.MAT.26.35.2">Ngaroko ngohi tosone dede Ngona, duma igogou ngohi tomanosuwa."</s>
      <s id="b.MAT.26.35.3">De Awi muri-muri ma binuka lo manga demo komagena.</s>
     </seg>
     <seg type="verse" id="b.MAT.26.36">
      <s id="b.MAT.26.36.1">Qabolo de ona imasidiado o doro moika ma ronga Getsemani, de o Yesus wotemo Awi muri-murika, "Kanena nigogeku la totagi tosumbayang."</s>
     </seg>
     <seg type="verse" id="b.MAT.26.37">
      <s id="b.MAT.26.37.1">De Una wasigaro o Petrus de o Zebedeus awi ngopa yasinoto so ona itagi dede Una.</s>
      <s id="b.MAT.26.37.2">O orasi magena de Awi sininga asa ipeleso de isusa.</s>
     </seg>
     <seg type="verse" id="b.MAT.26.38">
      <s id="b.MAT.26.38.1">Kagena de Una wotemo onaka, "Ai sininga ma sangisara qatubuso, tamalo gena maro he tosone.</s>
      <s id="b.MAT.26.38.2">Ngini kanena nigogoge la nimajaga dede Ngohi."</s>
     </seg>
     <seg type="verse" id="b.MAT.26.39">
      <s id="b.MAT.26.39.1">La Una womatinga sutu ikuruka, de o tonaku wobukuku de wosumbayang, de wotemo, "Ya Baba, qangodu aku naaka de idadi, so tanu natide la noisitilaku o sangisara ma ngeko manena.</s>
      <s id="b.MAT.26.39.2">Duma upa namote to Ngohi Ai sininga ma dupa manena, la tanu idadi de imaaka ka to Ngona Ani sininga ma dupa."</s>
     </seg>
     <seg type="verse" id="b.MAT.26.40">
      <s id="b.MAT.26.40.1">Qabolo de Una wokahino de wamake Awi muri yaruwange yakioloka.</s>
      <s id="b.MAT.26.40.2">De Una wotemo, "Petrus, o kiaso nikioloka, orasi moi bato dede Ngohi nomajaga naakuwa."</s>
     </seg>
     <seg type="verse" id="b.MAT.26.41">
      <s id="b.MAT.26.41.1">De Una wotemo onaka, "Nimajaga de nisumbayang la upa o babajaku nitura.</s>
      <s id="b.MAT.26.41.2">Ngaroko nia siningaka igogou imode, duma nia rohe qamomoqoka."</s>
     </seg>
     <seg type="verse" id="b.MAT.26.42">
      <s id="b.MAT.26.42.1">Ma moili Una wotagi wosumbayang de wotemo, "Baba, nakoso o sangisara ma ngeko manena yaakuwa Ngohi isitilaku, maha de Ngona la Ani sininga ma dupa idadi."</s>
     </seg>
     <seg type="verse" id="b.MAT.26.43">
      <s id="b.MAT.26.43.1">Qabolo de Una wokahino Awi muri-murino, de wamake ona yakiolo kali, sababu ona ikakadu poli.</s>
     </seg>
     <seg type="verse" id="b.MAT.26.44">
      <s id="b.MAT.26.44.1">Ma moili Una wotagi ma para ma saangeka wosumbayang, de Awi demo imatero de ma sinotoka.</s>
     </seg>
     <seg type="verse" id="b.MAT.26.45">
      <s id="b.MAT.26.45.1">So kagena de Una wakahino kali Awi muri-murika, de wotemo onaka, "He!</s>
      <s id="b.MAT.26.45.2">So ngini nimasiwomasi de nikiolosi?</s>
      <s id="b.MAT.26.45.3">Boloka!</s>
      <s id="b.MAT.26.45.4">Ma orasi imasidiadoka, Ngohi o Nyawa ma Duhutu manena isidoa o nyawa ma dorou manga gia ma sohaka.</s>
     </seg>
     <seg type="verse" id="b.MAT.26.46">
      <s id="b.MAT.26.46.1">Nimomi!</s>
      <s id="b.MAT.26.46.2">Niakelelo, o nyawa Ngohi woisiiija una womasidiadoka.</s>
      <s id="b.MAT.26.46.3">Hino la potagi pomakamake!"</s>
     </seg>
     <seg type="verse" id="b.MAT.26.47">
      <s id="b.MAT.26.47.1">Ma orasi o Yesus wobobicarasi, de o Yudas, o Yesus Awi muri moi yamogiowo de sinoto manga dongirabano, womasidiado.</s>
      <s id="b.MAT.26.47.2">Una magena wahino de o nyawa yadadala manga giaka o sumarangi de o gogipongo ilalamo.</s>
      <s id="b.MAT.26.47.3">Ona magena o imamka ma bi sahe de lo o bi Yahudika ma roriri gena to ona manga nyawa yasusulo.</s>
     </seg>
     <seg type="verse" id="b.MAT.26.48">
      <s id="b.MAT.26.48.1">Ma nonomasi una gena o nonako moi wahikeka, wotemo komanena, "O nyawa naguuna ngohi towihahame gena, Una magena qabolo.</s>
      <s id="b.MAT.26.48.2">Una niwitago!"</s>
     </seg>
     <seg type="verse" id="b.MAT.26.49">
      <s id="b.MAT.26.49.1">Ma orasi o Yudas womasidiado, gila-gila o Yesuska wotagi de wotemo, "Tabea, Baba Guru!"</s>
      <s id="b.MAT.26.49.2">De gila-gila wikololo de wihame.</s>
     </seg>
     <seg type="verse" id="b.MAT.26.50">
      <s id="b.MAT.26.50.1">So o Yesus wotemo, "Ai dodiao, hika ani ngale, o kia naga so nahino nonena gena, ka naaka bai!"</s>
      <s id="b.MAT.26.50.2">Kagena de o nyawa yadadala, de o Yudas imakokangaho magena, iwidagi de o Yesus iwitago de wipiliku.</s>
     </seg>
     <seg type="verse" id="b.MAT.26.51">
      <s id="b.MAT.26.51.1">Ato iwitago, de kagena o nyawa moi lo kanaga dede o Yesus awi sumarangi walia de wisioto ma Imam Wilalamo awi gilalo moika, so awi ngau lo waturaka.</s>
     </seg>
     <seg type="verse" id="b.MAT.26.52">
      <s id="b.MAT.26.52.1">De o Yesus wotemo unaka, "Ce!</s>
      <s id="b.MAT.26.52.2">Ani sumarangi magena nadiahi kasi.</s>
      <s id="b.MAT.26.52.3">Sababu nagoona kanaga de o sumarangi o nyawa yatooma, igogou ona magena lo asa de o sumarangi yasitooma.</s>
     </seg>
     <seg type="verse" id="b.MAT.26.53">
      <s id="b.MAT.26.53.1">Qadodooha so ngini nianako waasi, nakoso Ngohi togolo Ai Babaka, de igogou Una magena asa jai-jai bato wasulo o malaikat kanaga yadala icarawa la yahino Ngohi iriwo.</s>
     </seg>
     <seg type="verse" id="b.MAT.26.54">
      <s id="b.MAT.26.54.1">Duma nakoso ona Ngohi itatago magena ngone palawangi, de o kia naga iqomaka o Gikimoi Awi Jaji ma Buku ma rabaka isilelefo gena asa isiganapuwa, kiaka itetemo o bi moi-moi qangodu magena o orasi manena bilasu idadi de imaaka Ngohika."</s>
     </seg>
     <seg type="verse" id="b.MAT.26.55">
      <s id="b.MAT.26.55.1">De o Yesus wotemo yadadalaka, "Qadoohaso ngini niaka maro Ngohi o nyawa ma dorou, sidago niahino o gogipongo de o sumarangi nigaho la Ngohi nitago.</s>
      <s id="b.MAT.26.55.2">O wange isigeto-geto Ngohi todoto o Gikimoi Awi Tahuka, de qadoohaso Ngohi nitagowa.</s>
     </seg>
     <seg type="verse" id="b.MAT.26.56">
      <s id="b.MAT.26.56.1">Duma igogou bilasu komagena, sidago idadi de imaaka maro o kia iqomaka o bi nabi-nabi isilelefo o Gikimoi Awi Jaji ma Buku ma rabaka."</s>
      <s id="b.MAT.26.56.2">Kagena de Awi muri-muri yamodo so yoloqa de Una widongosaka.</s>
     </seg>
     <seg type="verse" id="b.MAT.26.57">
      <s id="b.MAT.26.57.1">So o nyawa o Yesus witatago gena iwingaho o Kayafas ma Imam Wilalamo awi tahuka.</s>
      <s id="b.MAT.26.57.2">Kagena de o imamka ma bi sahe de lo o Yahudika manga roriri yangodu imatolomu.</s>
     </seg>
     <seg type="verse" id="b.MAT.26.58">
      <s id="b.MAT.26.58.1">O Petrus manga duduno wototuuru o Yesus iwimote sidago wowosa ma Imam Wilalamo awi tahu ma lolohaka.</s>
      <s id="b.MAT.26.58.2">Kadoke una wogogeku de o bi nyawa yojajaga, sababu wodupa wanako o kia asa idadi o Yesuska.</s>
     </seg>
     <seg type="verse" id="b.MAT.26.59">
      <s id="b.MAT.26.59.1">Kagena ma Imam Wilalamo awi tahuka, o imamka ma bi sahe de o Mahkamah Agama yangodu o Yesus iwitailako de isisari ma ngeko la wisisala, sidago Una bilasu wisosone.</s>
     </seg>
     <seg type="verse" id="b.MAT.26.60">
      <s id="b.MAT.26.60.1">Ngaroko o saksi yadala yahino yodedemo to ona manga gulai de manga damato ma ngale Unaka, duma o sala moi lo yamakewa.</s>
      <s id="b.MAT.26.60.2">Ma dodoguka de o saksi yasinoto imaoko de isibicara to ona manga damato,</s>
     </seg>
     <seg type="verse" id="b.MAT.26.61">
      <s id="b.MAT.26.61.1">komanena yotemo, "O nyawa Una magena wotemo, 'Ngohi done o Gikimoi Awi Tahu manena asa taruba de tabiau, de o wange saangeka Ngohi asa tosigoko kali qamomuane.' "</s>
     </seg>
     <seg type="verse" id="b.MAT.26.62">
      <s id="b.MAT.26.62.1">So ma Imam Wilalamo womaokoye de Unaka wisano, "To ona manga demo de manga sosano ma dala komagena Ngonaka, qadoohaso nasangowa."</s>
     </seg>
     <seg type="verse" id="b.MAT.26.63">
      <s id="b.MAT.26.63.1">Duma Una womarihika bato.</s>
      <s id="b.MAT.26.63.2">La ma Imam Wilalamo wisano kali Unaka, "De o Gikimoi woooho Awi ronga, nosingangasu ngomino!</s>
      <s id="b.MAT.26.63.3">Igogou, Ngona o Salamati ma Kolano de o Gikimoi ma Ngopa?"</s>
     </seg>
     <seg type="verse" id="b.MAT.26.64">
      <s id="b.MAT.26.64.1">Kagena de Una wosango wotemo, "Iya!</s>
      <s id="b.MAT.26.64.2">Komagena maro kia notetemo.</s>
      <s id="b.MAT.26.64.3">De Ngohi lo totemo, o orasi asa imasidiado de ngini asa nikelelo Ngohi o Nyawa ma Duhutu tomatamiye o Gikimoi Wokokuasa Awi girinaka, de lo asa nikelelo o sorogaka de tokahino touti o lobi-lobi ma rabaku."</s>
     </seg>
     <seg type="verse" id="b.MAT.26.65">
      <s id="b.MAT.26.65.1">So magena yoise, de ma Imam Wilalamo awi juba waraca de wotemo, "Ce!</s>
      <s id="b.MAT.26.65.2">Una de Awi demo magenena womasitero de o Gikimoi.</s>
      <s id="b.MAT.26.65.3">Upa he o saksi posari kali.</s>
      <s id="b.MAT.26.65.4">Ngini ningodu niise masirete Awi demo-demo qangodu o Gikimoi wisikudahu!</s>
     </seg>
     <seg type="verse" id="b.MAT.26.66">
      <s id="b.MAT.26.66.1">Orasi manena o kia niahiri la ngone paaka Unaka."</s>
      <s id="b.MAT.26.66.2">De yangodu itemo, "O Yesus de wisala!"</s>
      <s id="b.MAT.26.66.3">De imatoore, "Bilasu Una wisosone!"</s>
     </seg>
     <seg type="verse" id="b.MAT.26.67">
      <s id="b.MAT.26.67.1">Gila-gila ona yamuruo naga Una wihobi de wingapo.</s>
      <s id="b.MAT.26.67.2">De kanagali Una iwipopoka,</s>
     </seg>
     <seg type="verse" id="b.MAT.26.68">
      <s id="b.MAT.26.68.1">de yotemo, "Ce!</s>
      <s id="b.MAT.26.68.2">Notemo Ngona gena o Salamati ma Kolano!</s>
      <s id="b.MAT.26.68.3">Hika, nomisingangasu naguuna woningapo!"</s>
     </seg>
     <seg type="verse" id="b.MAT.26.69">
      <s id="b.MAT.26.69.1">Ma orasi magena de o Petrus ka womagoge kusi o lolohaka.</s>
      <s id="b.MAT.26.69.2">Una womagogogeka, de kanaga o ngopeqeka moi moleleleani ma Imam Wilalamoka mahino kagena, de motemo, "He!</s>
      <s id="b.MAT.26.69.3">Ngona manena lo igogou o Yesus o Galilea ma nyawa Una magena nowimomote."</s>
     </seg>
     <seg type="verse" id="b.MAT.26.70">
      <s id="b.MAT.26.70.1">Duma una womanosu de wotemo moleleleanika, "Ngohi tanakowa o kia ngona notetemo gena!"</s>
     </seg>
     <seg type="verse" id="b.MAT.26.71">
      <s id="b.MAT.26.71.1">Gila-gila una wotagi o loloha ma ngora ma dateka.</s>
      <s id="b.MAT.26.71.2">Kagena de o ngopeqeka moili una mowikelelo de masingangasu o bi nyawa kagenadahu motemo, "Cedeke!</s>
      <s id="b.MAT.26.71.3">O nyawa una magena lo o Yesus, o Galilea ma nyawa gena, wimomote."</s>
     </seg>
     <seg type="verse" id="b.MAT.26.72">
      <s id="b.MAT.26.72.1">Duma una womanosu kali, de gila-gila wosasi, "Ngohi towinakowa o nyawa Una magena!"</s>
     </seg>
     <seg type="verse" id="b.MAT.26.73">
      <s id="b.MAT.26.73.1">Itekawa, de o orasi magena o bi nyawa kagena itemo kali unaka, "We!</s>
      <s id="b.MAT.26.73.2">Ngona upa nomanosu!</s>
      <s id="b.MAT.26.73.3">Igogou, ngona manena to ona manga dodiao moi, sababu ngona ani lugono so panako itiai ngona o Galilea ma nyawa."</s>
     </seg>
     <seg type="verse" id="b.MAT.26.74">
      <s id="b.MAT.26.74.1">Kagena de una gila-gila wosasi wotemo, "Ngaroko tosone, duma igogou ngohi towinakowa o nyawa Una magena maro o kia ngini nitetemo gena!"</s>
      <s id="b.MAT.26.74.2">O orasi magena qabolo o toko isore.</s>
     </seg>
     <seg type="verse" id="b.MAT.26.75">
      <s id="b.MAT.26.75.1">De o Petrus gena womasininga igogou ma nonomasi o Yesus asa wisitemo unaka, "O toko isore waasi, de ngona he nomanosu nosipara ma saange."</s>
      <s id="b.MAT.26.75.2">La una wosupu de woari wosodu-sodu.</s>
     </seg>
    </div>
    <div type="chapter" id="b.MAT.27">
     <seg type="verse" id="b.MAT.27.1">
      <s id="b.MAT.27.1.1">Ma orasi o goginita nosi, o imamka ma bi sahe de o Yahudika manga roriri ona yangodu imatolomu de jai-jai imatekefakati la o Yesus bilasu iwitooma.</s>
     </seg>
     <seg type="verse" id="b.MAT.27.2">
      <s id="b.MAT.27.2.1">So Una wipopilikuka, de gila-gila wingaho de witota ma Gubernur Pilatuska.</s>
     </seg>
     <seg type="verse" id="b.MAT.27.3">
      <s id="b.MAT.27.3.1">Ma orasi o Yudas, una o Yesus wisiiijaka magena, wanako ona yahirika bilasu o Yesus wisangisara, de una asa womatoduba.</s>
      <s id="b.MAT.27.3.2">Gila-gila una wotagi o imamka ma bi sahe de o Yahudika manga roriri, de o pipi o salaka ngai moruwange magena wosigiliho onaka.</s>
     </seg>
     <seg type="verse" id="b.MAT.27.4">
      <s id="b.MAT.27.4.1">Una wotemo, "Awadede!</s>
      <s id="b.MAT.27.4.2">Ngohi o dorou taakaka.</s>
      <s id="b.MAT.27.4.3">O nyawa moi Awi sala ihihiwa gena towisiija sidago Una bilasu wisangisara de iwitooma!"</s>
      <s id="b.MAT.27.4.4">Duma ona iwisango, "Ngomi gena miomaha-mahawa bai!</s>
      <s id="b.MAT.27.4.5">Magena ani sala masirete!"</s>
     </seg>
     <seg type="verse" id="b.MAT.27.5">
      <s id="b.MAT.27.5.1">Kagena de o Gikimoi Awi Tahu ma rabaka una o pipi magena woumo so wosihajaka, de wotagi wokahika womaliko so wosoneka.</s>
     </seg>
     <seg type="verse" id="b.MAT.27.6">
      <s id="b.MAT.27.6.1">So o imamka ma bi sahe ona magena o pipi magena yakobu de yaqehe, de lo yotemo, "O pipi manena o au ma bobangu.</s>
      <s id="b.MAT.27.6.2">Imamote de nanga bobita gena o pipi maro komagena yaakuwa niongado o suba ma boruaku o Gikimoi Awi Tahuka."</s>
     </seg>
     <seg type="verse" id="b.MAT.27.7">
      <s id="b.MAT.27.7.1">So ona isitatapu la o pipi magena isiija o tona moi isironga o Boso Iaaka ma Tona, la idadi o Yahudika ma nyawa yasowo manga boosu ma riho.</s>
     </seg>
     <seg type="verse" id="b.MAT.27.8">
      <s id="b.MAT.27.8.1">Komagena so sidago o wange manena o tona magena isirongali "O Au Ikokopola ma Tona".</s>
     </seg>
     <seg type="verse" id="b.MAT.27.9">
      <s id="b.MAT.27.9.1">So magena isiganapuka o Gikimoi Awi demo o kia iqomaka ma nabi Yeremia wosilefo qaboloka, ena gena, "O pipi o salaka moruwange, nako yamote o Israelka ma nyawa manga bobita gena, o gilalo moi awi ija, so magena yaqehe,</s>
     </seg>
     <seg type="verse" id="b.MAT.27.10">
      <s id="b.MAT.27.10.1">de isiija o boso iaaaka manga tona moi.</s>
      <s id="b.MAT.27.10.2">Magena idadi yamote o Jou Gikimoi Awi bobita ngohika."</s>
     </seg>
     <seg type="verse" id="b.MAT.27.11">
      <s id="b.MAT.27.11.1">So o Yesus witota ma Gubernur Pilatuska, de o Pilatus wisano Unaka, "So igogou Ngona manena o Yahudika manga kolano?"</s>
      <s id="b.MAT.27.11.2">De Una wotemo, "Iteroka, maro o kia ngona notetemoka."</s>
     </seg>
     <seg type="verse" id="b.MAT.27.12">
      <s id="b.MAT.27.12.1">O imamka ma bi sahe de o Yahudika manga roriri imarimoi iwikalaki Unaka, duma Una womarihika bato.</s>
     </seg>
     <seg type="verse" id="b.MAT.27.13">
      <s id="b.MAT.27.13.1">So o Pilatus wisano kali Unaka, "Idodooha Ngona noise o galaki ma dala magena inisitemo Ngonaka.</s>
      <s id="b.MAT.27.13.2">Qadoohaso nosango noholu."</s>
     </seg>
     <seg type="verse" id="b.MAT.27.14">
      <s id="b.MAT.27.14.1">Duma Una ka o demo moi lo wosangowa, sidago o Pilatus foloi wohairani.</s>
     </seg>
     <seg type="verse" id="b.MAT.27.15">
      <s id="b.MAT.27.15.1">O Paskah ma Rarame isigeto-geto ma biasa ma gubernur o nyawa moi o bui ma rabano wisisupu de wipalako, yamote yadadala to ona manga ngongiri.</s>
     </seg>
     <seg type="verse" id="b.MAT.27.16">
      <s id="b.MAT.27.16.1">O orasi magena wimoi o bui ma rabaka o nyawa yadala winanakoka awi ronga o Barabas.</s>
     </seg>
     <seg type="verse" id="b.MAT.27.17">
      <s id="b.MAT.27.17.1">O nyawa yadadala imatolomuno o Pilatuska, de o Pilatus wasisano onaka, "Ngini nimode ngohi naguuna towipalako nginika.</s>
      <s id="b.MAT.27.17.2">O Barabas, eko o Yesus iwiaso lo ma Kristus."</s>
     </seg>
     <seg type="verse" id="b.MAT.27.18">
      <s id="b.MAT.27.18.1">O Pilatus wotemo komagena, sababu wosihoda o Yesus Awi sala ihiwa, ena momongo ma ngale manga sininga ma siri Unaka, so o Yahudika manga roriri Una iwitota.</s>
     </seg>
     <seg type="verse" id="b.MAT.27.19">
      <s id="b.MAT.27.19.1">So o Pilatus ka wogoge kusi kagena o hakim ma kursika, de ma peqeka ami sosulo imasidiado la mowidedemo unaka, "O nyawa Una Awi sala ihiwa, so upa nowisangisara bai!</s>
      <s id="b.MAT.27.19.2">Sababu ma ngale Una magena so ka putuka o gogiolo ma rabaka de togoruga de ngohi ai sininga foloi isangisara."</s>
     </seg>
     <seg type="verse" id="b.MAT.27.20">
      <s id="b.MAT.27.20.1">Duma o imamka ma bi sahe ona magena o nyawa yadadala yagegeo la igolo o Pilatuska, ma ngale o Barabas wipalako de wihike onaka de lo o Yesus gena bilasu iwitooma.</s>
     </seg>
     <seg type="verse" id="b.MAT.27.21">
      <s id="b.MAT.27.21.1">So ma Gubernur Pilatus wasano kali yadadala ona magenaka, "Nako yasinoto manena, ngini nimode naguuna ngohi towipalako nginika."</s>
      <s id="b.MAT.27.21.2">Ona yosango, "O Barabas!"</s>
     </seg>
     <seg type="verse" id="b.MAT.27.22">
      <s id="b.MAT.27.22.1">O Pilatus wosano kali, "Nako komagena, de ngini niodupa ngohi o kia taaka kiaka ngini niwiaaso Una manena ma Kristus."</s>
      <s id="b.MAT.27.22.2">De ona yangodu imatoore itemo, "Una bilasu iwisidasangahadi!"</s>
     </seg>
     <seg type="verse" id="b.MAT.27.23">
      <s id="b.MAT.27.23.1">Duma o Pilatus wotemo onaka, "Asitagala!</s>
      <s id="b.MAT.27.23.2">Awi dorou o kia."</s>
      <s id="b.MAT.27.23.3">Duma ona ifoloi imatotoore, "Bilasu iwisidasangahadi!"</s>
     </seg>
     <seg type="verse" id="b.MAT.27.24">
      <s id="b.MAT.27.24.1">Ma dodoguka o Pilatus womanako una waaku kawa de ma ngeko lo he wosimake kawa, sababu yadadala gena manga galala idogo-dogo de o gangamo he isigoko.</s>
      <s id="b.MAT.27.24.2">So una o ake waqehe de yadadala manga simaka awi gia watiodo de wotemo, "Ai gia tatiodo!</s>
      <s id="b.MAT.27.24.3">La ngini nikelelo ngohi ai sala ihiwa ma ngale o nyawa Una manena niwitooma bai!</s>
      <s id="b.MAT.27.24.4">So ka to ngini nia sala."</s>
     </seg>
     <seg type="verse" id="b.MAT.27.25">
      <s id="b.MAT.27.25.1">O nyawa yadadala gena yangodu yosango, "Iya, maha ka ngomi bato de lo mia ngopa de mia danoku Awi sone miamoku."</s>
     </seg>
     <seg type="verse" id="b.MAT.27.26">
      <s id="b.MAT.27.26.1">So kagena de una o nyawa yadadala manga sininga wosimote so o Barabas wisisupu de wihike onaka.</s>
      <s id="b.MAT.27.26.2">De una wasulo awi prajurit-prajuritka ma ngale o Yesus wingangapo, qabolo de gila-gila Una wisidoa onaka la iwisidasangahadi.</s>
     </seg>
     <seg type="verse" id="b.MAT.27.27">
      <s id="b.MAT.27.27.1">So o bi prajurit o Yesus wingaho ma gubernur awi mahkamah ma riho o kadato ma rabaka, de awi baru-baru qangodu imatolomu o Yesus iwisigilolino.</s>
     </seg>
     <seg type="verse" id="b.MAT.27.28">
      <s id="b.MAT.27.28.1">Kagena de ona Awi juba yahoi de o juba qauungu maro o bi kolano manga juba wisitibaku,</s>
     </seg>
     <seg type="verse" id="b.MAT.27.29">
      <s id="b.MAT.27.29.1">de ona lo o bi gota ma daara qatototopo yaaka koloko to Una Awi mahkota moi so Awi saheku isitalake.</s>
      <s id="b.MAT.27.29.2">Qabolo de o didiki koloko to Una Awi kolano ma didiki moi iwisicoho Awi giaka, de kagena Awi simaka asa yobukuku isuba Unaka, iwisimaqe itemo, "Suba, Jou!</s>
      <s id="b.MAT.27.29.3">O Yahudika manga kolano!"</s>
     </seg>
     <seg type="verse" id="b.MAT.27.30">
      <s id="b.MAT.27.30.1">De gila-gila Una Awi bioko yahohobi, de lo o didiki magena yaqehe de Awi saheko isingangapo.</s>
     </seg>
     <seg type="verse" id="b.MAT.27.31">
      <s id="b.MAT.27.31.1">So wisimamaqe qabolo, de Awi juba qauungu yahoi de wisitiba kali to Una Awi juba masirete.</s>
      <s id="b.MAT.27.31.2">De asa wituda wisisupu so itagi la iwisidasangahadi.</s>
     </seg>
     <seg type="verse" id="b.MAT.27.32">
      <s id="b.MAT.27.32.1">Kagena de ona itagi so yahika o ngeko ma soaka, de o Kirene ma nyawa moi, awi ronga o Simon, wimake de wigegego o Yesus Awi sangahadi wamoku.</s>
     </seg>
     <seg type="verse" id="b.MAT.27.33">
      <s id="b.MAT.27.33.1">Itekawa, de ona imasidiado o riho moi ma ronga o Golgota, ma ngale "O Sahe ma Papala ma Riho".</s>
     </seg>
     <seg type="verse" id="b.MAT.27.34">
      <s id="b.MAT.27.34.1">So kagena yahika de ona wihike Unaka o anggur de o sou qamamali isicapuka, la Awi siri isikurangi, duma Una wahame de woholu waudo.</s>
     </seg>
     <seg type="verse" id="b.MAT.27.35">
      <s id="b.MAT.27.35.1">So kagena de gila-gila ona wisidasangahadi de Awi baju imatekesikotoku yaaka moi-moi de manga gimina yamote o undi ma rabaka.</s>
     </seg>
     <seg type="verse" id="b.MAT.27.36">
      <s id="b.MAT.27.36.1">Qabolo de kagena ona yogogeku Una iwijajaga.</s>
     </seg>
     <seg type="verse" id="b.MAT.27.37">
      <s id="b.MAT.27.37.1">Awi sangahadika Awi sahe ma qokuye yalefo o galaki ma demo itemo: UNA MANENA O YESUS O YAHUDIKA MANGA KOLANO.</s>
     </seg>
     <seg type="verse" id="b.MAT.27.38">
      <s id="b.MAT.27.38.1">O orasi magena Una de ikokoora yasinoto yasidasangahadi ka o wange moi, so moi Una Awi girinaka de moili Awi gubalika.</s>
     </seg>
     <seg type="verse" id="b.MAT.27.39">
      <s id="b.MAT.27.39.1">O bi nyawa nogena yakokahino la wikelelo de ona manga sahe yagiwi de wisimaqe</s>
     </seg>
     <seg type="verse" id="b.MAT.27.40">
      <s id="b.MAT.27.40.1">itemo, "Cedekele!</s>
      <s id="b.MAT.27.40.2">Temo Ngona gena o Gikimoi Awi Tahu aku naruba de nabiau, duma o wange saangeka de naoko kali.</s>
      <s id="b.MAT.27.40.3">Nako igogou Ngona o Gikimoi ma Ngopa, de hika o sangahadiku nouti la Ani rohe nosisalamati."</s>
     </seg>
     <seg type="verse" id="b.MAT.27.41">
      <s id="b.MAT.27.41.1">Komagena lo o imamka ma bi sahe, de o bi guru agama, de lo o Yahudika manga roriri Una wisimaqe de itemo moi de moika,</s>
     </seg>
     <seg type="verse" id="b.MAT.27.42">
      <s id="b.MAT.27.42.1">"Cedeke!</s>
      <s id="b.MAT.27.42.2">O nyawa ma somoa wasisalamati, de Una Awi rohe masirete duma wosisalamati waakuwa.</s>
      <s id="b.MAT.27.42.3">Nakoso igogou Una o Israel ma Kolano, qaloha ilaku de o orasi manena Una o sangahadiku wouti la ngomi miwingaku de miwipiricaya ka cawali Una!</s>
     </seg>
     <seg type="verse" id="b.MAT.27.43">
      <s id="b.MAT.27.43.1">Una wopiricaya o Gikimoika de womaeto Una o Gikimoi ma Ngopa, so hino la pakelelo idodooha o orasi manena o Gikimoi gena wodupa Una wisisalamati."</s>
     </seg>
     <seg type="verse" id="b.MAT.27.44">
      <s id="b.MAT.27.44.1">De o nyawa yasinoto yasisasangahadi ona lo imasimote Una wisimaqe.</s>
     </seg>
     <seg type="verse" id="b.MAT.27.45">
      <s id="b.MAT.27.45.1">La o wange itotiai, de o doku ma sigilolino magegena qapuputuku ma deka o orasi saange.</s>
     </seg>
     <seg type="verse" id="b.MAT.27.46">
      <s id="b.MAT.27.46.1">Sidago o cako saangeka de o Yesus womatoore, Awi ili wapoputuru, "Eli, Eli, lama sabakhtani!"</s>
      <s id="b.MAT.27.46.2">Gena o Yahudika manga demo ma ngale gena, "Ai Gikimoi, Ai Gikimoi, qadoohaso Ngona noidongosa Ngohi!"</s>
     </seg>
     <seg type="verse" id="b.MAT.27.47">
      <s id="b.MAT.27.47.1">O bi nyawa ngo kagena yogiise o gore magena de itemo, "Una ma nabi Elia wiaso!"</s>
     </seg>
     <seg type="verse" id="b.MAT.27.48">
      <s id="b.MAT.27.48.1">O nyawa moi to ona manga sidongirabano womatai-tai so o bunga moi koloko o kaka waqehe, so o anggur qakokiopiku watonoka, de o gota ma ideka wosisuruka, de watubo la ma ngale o Yesus wapipi.</s>
     </seg>
     <seg type="verse" id="b.MAT.27.49">
      <s id="b.MAT.27.49.1">Duma ona yamuruo nagali itemo, "Mahasi!</s>
      <s id="b.MAT.27.49.2">La hika ngone pakelelo nakoso o Elia igogou wahino de wisiguti o sangahadiku."</s>
     </seg>
     <seg type="verse" id="b.MAT.27.50">
      <s id="b.MAT.27.50.1">Ma dodoguka o Yesus womatoore de wosoneka.</s>
     </seg>
     <seg type="verse" id="b.MAT.27.51">
      <s id="b.MAT.27.51.1">Ato imatodoka o baro isifafati o Gikimoi Awi Tahu ma rabaka iraca de ileta sinotoka kadaku ma bati kudahu.</s>
      <s id="b.MAT.27.51.2">O tona ihiti de o osu qapoputuru moi yahino, sidago lo o bi teto ilalago lo ileta-letaka.</s>
     </seg>
     <seg type="verse" id="b.MAT.27.52">
      <s id="b.MAT.27.52.1">O bi boosu ma diaru ipelenga de o Gikimoi Awi nyawa isosone imomi so ioho kali.</s>
     </seg>
     <seg type="verse" id="b.MAT.27.53">
      <s id="b.MAT.27.53.1">De ona magena manga boosuno yosupu de done o Yesus o sone ma rabano wisioho kali qabolo, de yotagi yowosa o Yerusalem ma dokuka, eko o kota qatetebika.</s>
      <s id="b.MAT.27.53.2">De kagena asa o nyawa yadala ona yamake.</s>
     </seg>
     <seg type="verse" id="b.MAT.27.54">
      <s id="b.MAT.27.54.1">Ma kapita moi dede awi prajurit-prajurit o Yesus wijojajaga gena o osu de lo o kia naga idadadi magena yakelelo, de ona yamodo imasidotirineku, de yotemo, "We!</s>
      <s id="b.MAT.27.54.2">O nyawa Una manena igogou o Gikimoi ma Ngopa!"</s>
     </seg>
     <seg type="verse" id="b.MAT.27.55">
      <s id="b.MAT.27.55.1">Kagenadahu lo o bi ngopeqeka yadadala yakelelo ma soa sutu ikuruka.</s>
      <s id="b.MAT.27.55.2">Ona magena iqomaka ma orasi o Yesus o Galilea ma bi dokuka so Una wimomote de wiriwoka.</s>
     </seg>
     <seg type="verse" id="b.MAT.27.56">
      <s id="b.MAT.27.56.1">Manga sidongirabaka kanaga ongo Maria Magdalena, ongo Maria o Yakobus de o Yoses manga awa, de lo o Zebedeus ma peqeka.</s>
     </seg>
     <seg type="verse" id="b.MAT.27.57">
      <s id="b.MAT.27.57.1">Ma orasi he qamaqa-maqa, de o nyawa wokakaya moi o Arimateano, awi ronga o Yusuf, wahino.</s>
      <s id="b.MAT.27.57.2">Una magena lo o Yesus wimomote moi.</s>
     </seg>
     <seg type="verse" id="b.MAT.27.58">
      <s id="b.MAT.27.58.1">Una wahika o Pilatuska, de wagolo o Yesus Awi sone ma bake.</s>
      <s id="b.MAT.27.58.2">So o Pilatus awi prajurit-prajurit wasulo la o Yesus Awi sone ma bake magena iwihike unaka.</s>
     </seg>
     <seg type="verse" id="b.MAT.27.59">
      <s id="b.MAT.27.59.1">So kagena de una o sone ma bake magena waqeheka la de o baro qaaare wosisangika,</s>
     </seg>
     <seg type="verse" id="b.MAT.27.60">
      <s id="b.MAT.27.60.1">qabolo de wapoosu o Yusuf to una awi boosu masirete qamomuane, kiaka yaaaka o teto ma rabaka.</s>
      <s id="b.MAT.27.60.2">Qabolo de una o teto ilalamo moi walolo o boosu ma ngora magena wosiperesu, qabolo de wolihoka.</s>
     </seg>
     <seg type="verse" id="b.MAT.27.61">
      <s id="b.MAT.27.61.1">Orasi magena lo ongo Maria Magdalena de ongo Maria ma somoali yogogeku kagena yojaga yorisima Awi boosuka.</s>
     </seg>
     <seg type="verse" id="b.MAT.27.62">
      <s id="b.MAT.27.62.1">Ilangino, o Sabat ma wangeka, de o imamka ma bi sahe de lo o bi Farisika ma nyawa yotagi imakangaho o Pilatuska,</s>
     </seg>
     <seg type="verse" id="b.MAT.27.63">
      <s id="b.MAT.27.63.1">de itemo, "Baba Gubernur, ngomi miosininga ma orasi wokokulai magena ka woohosi, de Una wotemo, 'O wange saangeka de Ngohi tooho kali.'</s>
     </seg>
     <seg type="verse" id="b.MAT.27.64">
      <s id="b.MAT.27.64.1">Komagena so migolo ngona nasulo la ani prajurit-prajurit itagi Awi boosu gena yojaga sidago o wange saangeka, ma ngale upa sidago Awi muri-muri Awi sone ma bake gena yatosi de yotemo o nyawa yadadalaka Una womomi wisioho kali, de asa yadadala yakulaika.</s>
      <s id="b.MAT.27.64.2">So o gulai magena o nyawa yakulai ifoloisi yadala de o gulai ma nonomaka, kiaka Una ka woohosi de wotemo Una o Salamati ma Kolano."</s>
     </seg>
     <seg type="verse" id="b.MAT.27.65">
      <s id="b.MAT.27.65.1">Magena de o Pilatus wotemo, "O bi prajurit kagena naga, so nitagi la ona niangaho de hika Awi boosu gena niojaga nisidodiahi."</s>
     </seg>
     <seg type="verse" id="b.MAT.27.66">
      <s id="b.MAT.27.66.1">So ona de o bi prajurit magena yotagi o boosuka.</s>
      <s id="b.MAT.27.66.2">De yacapka o teto isipoperesuka, la ma ngale idadiwa yalolo, de o bi prajurit yasulo la Awi boosu yojaga ma ngale o nyawa moi lo upa yahoi.</s>
     </seg>
    </div>
    <div type="chapter" id="b.MAT.28">
     <seg type="verse" id="b.MAT.28.1">
      <s id="b.MAT.28.1.1">Ma orasi o Sabat ma wange ipasaka, so o Nahadi ma wangeka de goginita nosi o wange asa ibao, de ongo Maria Magdalena de lo ongo Maria ma somoali itagi o boosuka.</s>
     </seg>
     <seg type="verse" id="b.MAT.28.2">
      <s id="b.MAT.28.2.1">Ato imatodoka o osu qapoputuru moi yahino, sababu o Jou Awi malaikat moi o sorogaka de wouti de waloloka o teto ilalamo magena, kiaka o boosu isipoperesu, de wogogeku kagena ma qokuka.</s>
     </seg>
     <seg type="verse" id="b.MAT.28.3">
      <s id="b.MAT.28.3.1">O malaikat magena awi jamani isora de ileto-leto maro o tatawi, de lo awi baju gena qaare maro o namo o gotola ma gogo.</s>
     </seg>
     <seg type="verse" id="b.MAT.28.4">
      <s id="b.MAT.28.4.1">So o bi prajurit kagena yojojajaga gena yamodo imasidotirineku, sidago yaaku kawa imaoko so ona idadi maro ka o nyawa isosone.</s>
     </seg>
     <seg type="verse" id="b.MAT.28.5">
      <s id="b.MAT.28.5.1">O malaikat magena wotemo o bi ngopeqeka magenaka, "Upa nimodo!</s>
      <s id="b.MAT.28.5.2">Ngohi tininako ngini niwisari o Yesus, kekiaka Una wisisasangahadika gena.</s>
     </seg>
     <seg type="verse" id="b.MAT.28.6">
      <s id="b.MAT.28.6.1">Hika nianano masirete kanena Awi riho de kanena Una iwihahado.</s>
      <s id="b.MAT.28.6.2">Duma ngo kanena wihiwaka.</s>
      <s id="b.MAT.28.6.3">Una wooho kali, maro iqomaka wosingangasu nginika!</s>
     </seg>
     <seg type="verse" id="b.MAT.28.7">
      <s id="b.MAT.28.7.1">So nimatai-tai nitagi nisingangasu to Una Awi muri-murika, Una wooho kali de lo wotagi woqomaka o Galileaka.</s>
      <s id="b.MAT.28.7.2">Kadoka ngini asa Una niwikelelo.</s>
      <s id="b.MAT.28.7.3">Kamagena ngohi tinidedemo nginika."</s>
     </seg>
     <seg type="verse" id="b.MAT.28.8">
      <s id="b.MAT.28.8.1">So kagena o boosuka de ona imatai-tai yomajobo.</s>
      <s id="b.MAT.28.8.2">Ona yamodo duma de manga more de manga nalika.</s>
      <s id="b.MAT.28.8.3">Ona itagi imagogora la isingangasu Awi muri-murika.</s>
     </seg>
     <seg type="verse" id="b.MAT.28.9">
      <s id="b.MAT.28.9.1">Imatodokano, Una kagena naga imakamake de ona, de wotemo, "Tabea!"</s>
      <s id="b.MAT.28.9.2">De ona imasidate Unaka, de Awi qohu yakololo de iwisuba Una.</s>
     </seg>
     <seg type="verse" id="b.MAT.28.10">
      <s id="b.MAT.28.10.1">Kagena de wotemo, "Upa nimodo!</s>
      <s id="b.MAT.28.10.2">Nitagi bato, niasingangasu Ai dodiao imomote ona magenaka la ona yotagi o Galileaka, de kadoka asa ona Ngohi ikelelo."</s>
     </seg>
     <seg type="verse" id="b.MAT.28.11">
      <s id="b.MAT.28.11.1">O ngopeqeka ona magena imajoboka, de o bi prajurit o boosu yojajaga ona magena itagi yakahika o dokuka, de o kia naga o boosuka idadadika gena qangodu ona isingangasu o imam ma bi saheka.</s>
     </seg>
     <seg type="verse" id="b.MAT.28.12">
      <s id="b.MAT.28.12.1">De o imamka ma bi sahe ona magena de o Yahudika ma roriri imatekefakati.</s>
      <s id="b.MAT.28.12.2">Ona isitatapuka, lebelaha o pipi idala yasibaja o bi prajurit magenaka la ona upa yodedemo o nyawaka,</s>
     </seg>
     <seg type="verse" id="b.MAT.28.13">
      <s id="b.MAT.28.13.1">de yatemo onaka, "Nakoso o nyawa nisano, de ngini gena bilasu nitemo, 'O putu itongiraba ngomi mikioloka, de o Yesus Awi muri-muri ona magena yahino de Awi sone ma bake gena yatosika.'</s>
     </seg>
     <seg type="verse" id="b.MAT.28.14">
      <s id="b.MAT.28.14.1">Nakoso manena de ma gubernur woise, de maha ka ngomi asa miwibaja la o susa o kiawa idadi nginika."</s>
     </seg>
     <seg type="verse" id="b.MAT.28.15">
      <s id="b.MAT.28.15.1">Magena de o bi prajurit o pipi magena yaqehe de yodedemo maro o kia yasibobeseso onaka.</s>
      <s id="b.MAT.28.15.2">Sidago o wange manena de o jarita magena ka isiade-adesi o bi Yahudika ma nyawa manga sidongirabaka.</s>
     </seg>
     <seg type="verse" id="b.MAT.28.16">
      <s id="b.MAT.28.16.1">O Yesus Awi muri-muri yamogiowo de moi yotagi o Galilea ma tonaka, o tala moika kiaka iqomaka Una wadedemo qabolo onaka.</s>
     </seg>
     <seg type="verse" id="b.MAT.28.17">
      <s id="b.MAT.28.17.1">Kagena asa idadi ona gena Una iwikelelo de ona iwisuba Unaka.</s>
      <s id="b.MAT.28.17.2">Duma manga sidongirabaka yamuruo naga manga siningaka isitatapu waasi.</s>
     </seg>
     <seg type="verse" id="b.MAT.28.18">
      <s id="b.MAT.28.18.1">So kagena de Una womasidate onaka, de watemo, "O kuasa o sorogaka de lo o duniaka gena qangodu ihike Ngohika.</s>
     </seg>
     <seg type="verse" id="b.MAT.28.19">
      <s id="b.MAT.28.19.1">So nitagi ma bati o bi bangsa o dunia ma ngoguka niaado de o bi nyawa yangodu niadoto la ona idadi to Ngohi Ai nyawa imomote.</s>
      <s id="b.MAT.28.19.2">Niaosi ona de o Baba Gikimoi, de ma Ngopa, de lo o Gurumi Qatetebi to Ona Manga ronga.</s>
     </seg>
     <seg type="verse" id="b.MAT.28.20">
      <s id="b.MAT.28.20.1">Niadoto onaka o bi moi-moi qangodu o kia tinisusulo nginika.</s>
      <s id="b.MAT.28.20.2">De niososininga, Ngohi asa togoge dede ngini o orasi manena de isikahika, ma bati o dunia ma dodoguka."</s>
     </seg>
    </div>
   </div>
   <div type="book" id="b.MAR">
    <div type="chapter" id="b.MAR.1">
     <seg type="verse" id="b.MAR.1.1">
      <s id="b.MAR.1.1.1">Manena gena o habari qaloloha o Yesus Kristus, o Gikimoi Awi Ngopa.</s>
     </seg>
     <seg type="verse" id="b.MAR.1.2">
      <s id="b.MAR.1.2.1">O Yohanes wahino woqomano, de o demo moi wosingangasu la o bi nyawa wasidailako so o Yesus asa wahino wadoto.</s>
      <s id="b.MAR.1.2.2">Maro ma nabi Yesaya awi buku ma rabaka isilefo gena, o Gikimoi wotemo Awi Ngopaka, "Una to Ngohi Ai sosulo Ngohi towisulo una asa woqomano, una magena wosidailako to Ngona Ani ngeko.</s>
     </seg>
     <seg type="verse" id="b.MAR.1.3">
      <s id="b.MAR.1.3.1">So kanaga o nyawa moi o tona ibobeleuka womatotoore, 'He!</s>
      <s id="b.MAR.1.3.2">Ma ngale nanga Jou Awi hino gena ngini nimasidailako.</s>
      <s id="b.MAR.1.3.3">La o ngeko gena bilasu nisibolowo de nisitiai.' "</s>
     </seg>
     <seg type="verse" id="b.MAR.1.6">
      <s id="b.MAR.1.6.1">So kagena de o nyawa moi, awi ronga o Yohanes, wahino de awi goge o tona ibobeleuka, so awi ino gena ka o galasosoko de o hopu ifofufuru ma madu, de awi baju lo ka o unta ma gogo, de awi doi ma bobiliku lo ka o haiwani ma kahi.</s>
      <s id="b.MAR.1.6.2">So kagena wahino de wosingangasu de womatoore wotemo, "He!</s>
      <s id="b.MAR.1.6.3">O nyawa nia manara qatotorou qangodu bilasu nimatoba de nimatoduba de niosi kasi, la nia dorou o Gikimoi wosiapongu."</s>
      <s id="b.MAR.1.6.4">So o Yudea ma daerano de lo o Yerusalem ma dokuno ma nyawa yadala yahino o Yohanes Wooosika.</s>
      <s id="b.MAR.1.6.5">So ona yangodu manga dorou imamangaku o Gikimoi Awi simaka, qabolo de asa o Yohanes waosi o Yordan ma Seleraka.</s>
     </seg>
     <seg type="verse" id="b.MAR.1.7">
      <s id="b.MAR.1.7.1">De o Yohanes o habari moili wosihabari onaka, "Ma orasika kanaga wimoi asa wahino wotuuruno, gena Una Awi manara foloi ilamo, so ngohi manena to Una Awi simaka gena o kia lo waali idahe, ka Awi capato ma gumi tasose maro o nyawa wileleleani moi lo idadiwa.</s>
     </seg>
     <seg type="verse" id="b.MAR.1.8">
      <s id="b.MAR.1.8.1">Dede o ake ngohi manena tinisiosika, duma Una magena asa wahino de ngini la kanaga nimatoba de nimatodubaka, ngini magenaka wosingosa o Gurumi Qatetebi ma kuasa nia sininga ma rabaka wopareta."</s>
     </seg>
     <seg type="verse" id="b.MAR.1.9">
      <s id="b.MAR.1.9.1">Ma orasi magena o Yesus wahino o Nazaretno o Galilea ma tonaka.</s>
      <s id="b.MAR.1.9.2">De o Yohanes o Yesus wiosi o Yordan ma Seleraka.</s>
     </seg>
     <seg type="verse" id="b.MAR.1.10">
      <s id="b.MAR.1.10.1">So ma orasi Una o akeye wodola, de imatodoka wakelelo o dipa ipelenga de o Gikimoi Awi Gurumi iuti imatero maro o namo dara de itangi Unaku.</s>
     </seg>
     <seg type="verse" id="b.MAR.1.11">
      <s id="b.MAR.1.11.1">Ato itangi de o ili moi yoise o sorogaku itemo, "Ngona manena to Ngohi Ai Ngopa tonidododara.</s>
      <s id="b.MAR.1.11.2">De Ngona gena Ngohi tonidupa."</s>
     </seg>
     <seg type="verse" id="b.MAR.1.12">
      <s id="b.MAR.1.12.1">Komagena qabolo de o Gikimoi Awi Gurumi wingaho o tona ibobeleuka.</s>
     </seg>
     <seg type="verse" id="b.MAR.1.13">
      <s id="b.MAR.1.13.1">Kagena o tona ibobeleuka una wogoge ma deka o wange moruha, de o Iblis yahino iwibaja la ma ngale o dorouku wisitura.</s>
      <s id="b.MAR.1.13.2">De o haiwani ifofufuruka womasicapuka, duma o bi malaikat yahino so asa Una iwileleanika.</s>
     </seg>
     <seg type="verse" id="b.MAR.1.14">
      <s id="b.MAR.1.14.1">So kagena de o Yohanes wibuika, qabolo de o Yesus wakahino o Galilea ma tonano, de wosihabari o Gikimoi Awi habari qaloloha</s>
     </seg>
     <seg type="verse" id="b.MAR.1.15">
      <s id="b.MAR.1.15.1">wotemo, "Ma orasi yaadoka, so manena asa o Gikimoi wopareta maro o kolano moi.</s>
      <s id="b.MAR.1.15.2">Mutuwade hika niise la nimatoba de nimatoduba, de o habari qaloloha magena niopiricaya bai!"</s>
     </seg>
     <seg type="verse" id="b.MAR.1.16">
      <s id="b.MAR.1.16.1">Ma moiku o Yesus wotagi-tagi o Galilea ma Talaga ma dateka, de Una wamake o nyawa yasinoto o nao isasari, ona magena o Simon de ma nongoru moi awi ronga o Andreas.</s>
      <s id="b.MAR.1.16.2">Ona yasinoto o talaga ma dateno o nao yosoma.</s>
     </seg>
     <seg type="verse" id="b.MAR.1.17">
      <s id="b.MAR.1.17.1">Kagena de o Yesus waaso de wotemo onaka, "He!</s>
      <s id="b.MAR.1.17.2">Hino la nimote Ngohi.</s>
      <s id="b.MAR.1.17.3">Nako ngini gena Ngohi aku tinidoto ma ngale ngini o bi nyawa asa niadoto la imote Ngohika, imatero maro o nao niasoma la niatolomu."</s>
     </seg>
     <seg type="verse" id="b.MAR.1.18">
      <s id="b.MAR.1.18.1">Gila-gila ona manga soma yodongosaka, so asa itagi Una iwimoteka.</s>
     </seg>
     <seg type="verse" id="b.MAR.1.19">
      <s id="b.MAR.1.19.1">So kagena de Una wotagi wogila-gila de wamake kali o Yakobus de awi nongoru o Yohanes.</s>
      <s id="b.MAR.1.19.2">Ona magena de manga baba o Zebedeus manga soma isidiahi o deru ma rabaka.</s>
     </seg>
     <seg type="verse" id="b.MAR.1.20">
      <s id="b.MAR.1.20.1">De ona lo o Yesus gila-gila waaso, so kagena de ona manga baba de manga roriwo o deruka yadongosa de asa Una iwimoteka.</s>
     </seg>
     <seg type="verse" id="b.MAR.1.21">
      <s id="b.MAR.1.21.1">O Yesus de Awi muri-muri ikahika imasidiado o Kapernaum ma dokuka.</s>
      <s id="b.MAR.1.21.2">Kagena de o Sabat ma wangeka de Una wowosa o Yahudi manga puji ma tahuka de wodoto.</s>
     </seg>
     <seg type="verse" id="b.MAR.1.22">
      <s id="b.MAR.1.22.1">O nyawa yosigogigise Awi dodoto magena yangodu yohairani, sababu Una wodoto de o Gikimoi wikuasaka, de imaketerowa de o Yahudika ma bi guru agama manga dodoto.</s>
     </seg>
     <seg type="verse" id="b.MAR.1.23">
      <s id="b.MAR.1.23.1">Ma orasi magena o puji ma tahu ma rabaka o nyawa wikokitoka moi de una womatoore wotemo o Yesuska,</s>
     </seg>
     <seg type="verse" id="b.MAR.1.24">
      <s id="b.MAR.1.24.1">"He, Yesus!</s>
      <s id="b.MAR.1.24.2">Ngona o Nazaretno de Ani edekati o kia dede ngomi.</s>
      <s id="b.MAR.1.24.3">Ngona nahino la nomimorutu ngomi?</s>
      <s id="b.MAR.1.24.4">Ngohi toninakoka, Ngona gena o Sosulo Nitetebi moi o Gikimoino."</s>
     </seg>
     <seg type="verse" id="b.MAR.1.25">
      <s id="b.MAR.1.25.1">Kagena de o Yesus wodogore o toka magenaka wotemo, "Nomapopongo de nosupu o nyawa una manenano!"</s>
     </seg>
     <seg type="verse" id="b.MAR.1.26">
      <s id="b.MAR.1.26.1">Kagena de o toka magena qatoosa so o nyawa magena wisiwawako yapoputuruka de imatoore imaili-ilika, de o nyawa una magenano isupu duma iwidoohawa.</s>
     </seg>
     <seg type="verse" id="b.MAR.1.27">
      <s id="b.MAR.1.27.1">O bi nyawa yangodu yohairani poli, sidago ona itemo moi de moika, "Wobarani bolo!</s>
      <s id="b.MAR.1.27.2">Una Awi dodoto qamomuane!</s>
      <s id="b.MAR.1.27.3">De Awi kuasa Una aku wapareta o bi toka isupu, de igogou wisigise Unaka."</s>
     </seg>
     <seg type="verse" id="b.MAR.1.28">
      <s id="b.MAR.1.28.1">O orasi magena qabolo o habari ma ngale Una qatai yogiise kiaka bato sidago o doku o Galilea ma sigilolika.</s>
     </seg>
     <seg type="verse" id="b.MAR.1.29">
      <s id="b.MAR.1.29.1">Qabolo de o Yesus wosupu o puji ma tahuno, de o Yakobus de o Yohanes lo iwimote wotagi o Simon de o Andreas manga tahuka.</s>
     </seg>
     <seg type="verse" id="b.MAR.1.30">
      <s id="b.MAR.1.30.1">De o nyawa isingangasu o Yesuska, o Simon ma toroa misiri de o sosahu mitubu.</s>
     </seg>
     <seg type="verse" id="b.MAR.1.31">
      <s id="b.MAR.1.31.1">Kagena de o Yesus ami giaka wacoho so womisimomi de milohaka.</s>
      <s id="b.MAR.1.31.2">Gila-gila miputuruka, so muna aku ona maleleani.</s>
     </seg>
     <seg type="verse" id="b.MAR.1.32">
      <s id="b.MAR.1.32.1">Ma orasi he qaputu de o nyawa yadala yabisisiri de yabikokitoka yatotota Unaka.</s>
     </seg>
     <seg type="verse" id="b.MAR.1.33">
      <s id="b.MAR.1.33.1">Komagena lo o doku ma nyawa yadadala yahino imatolomu manga tahu ma lolohaka.</s>
     </seg>
     <seg type="verse" id="b.MAR.1.34">
      <s id="b.MAR.1.34.1">Komagena de Una yasisiri wasilohaka de yakokitoka manga toka wodusu so imahoika.</s>
      <s id="b.MAR.1.34.2">De wasimaha kawa manga toka ibicara, sababu o toka lo iwinako Una magena naguuna.</s>
     </seg>
     <seg type="verse" id="b.MAR.1.35">
      <s id="b.MAR.1.35.1">Ilangi-langi qaginitano, de o Yesus womomika, so wosupu o doku ma duduka so wahika o riho moi imatitingano, la kagena asa Una wosumbayang.</s>
     </seg>
     <seg type="verse" id="b.MAR.1.36">
      <s id="b.MAR.1.36.1">Duma o Simon de awi dodiao itagi so Una wisari.</s>
     </seg>
     <seg type="verse" id="b.MAR.1.37">
      <s id="b.MAR.1.37.1">Yahika ma soaka, de Una iwimakeka, de ona itemo, "Wewe, Baba!</s>
      <s id="b.MAR.1.37.2">O nyawa yadala nisari bai!"</s>
     </seg>
     <seg type="verse" id="b.MAR.1.38">
      <s id="b.MAR.1.38.1">Duma Una wosango wotemo, "Bolo bato niaqohaka, la ngone pogila-gila potagi kadoke o doku ma somoaka, de tosihabari de lo tadoto o Gikimoi Awi habari qaloloha.</s>
      <s id="b.MAR.1.38.2">Sababu ma ngale magegena so Ngohi manena tahino o dunia ma qokuka."</s>
     </seg>
     <seg type="verse" id="b.MAR.1.39">
      <s id="b.MAR.1.39.1">Kagena de Una wotagi o Galilea ma bi doku wakiloli so o habari qaloloha wosihabari o bi puji ma tahu ma rabaka, komagena lo idala manga toka wodusu de wasisaka.</s>
     </seg>
     <seg type="verse" id="b.MAR.1.40">
      <s id="b.MAR.1.40.1">De o nyawa moi wipapado wakahika o Yesuska, de wobukuku wosuba.</s>
      <s id="b.MAR.1.40.2">De wogolo wotemo, "Baba, nako nomode, de igogou aku noisiloha."</s>
     </seg>
     <seg type="verse" id="b.MAR.1.41">
      <s id="b.MAR.1.41.1">Magena de o Yesus foloi wigalusiri so Awi gia watoa de una magena, ngaroko wipapado, duma awi roheka wapaqa de wotemo, "Ngohi tomode.</s>
      <s id="b.MAR.1.41.2">So nilohaka bato."</s>
     </seg>
     <seg type="verse" id="b.MAR.1.42">
      <s id="b.MAR.1.42.1">So o orasi magena qabolo de una wilohaka so he wipado kawa.</s>
     </seg>
     <seg type="verse" id="b.MAR.1.43">
      <s id="b.MAR.1.43.1">Magena de o Yesus wisulo woliho de wipoma wotemo,</s>
     </seg>
     <seg type="verse" id="b.MAR.1.44">
      <s id="b.MAR.1.44.1">"Ngona bilasu nosininga, upa sidago nodedemo o nyawaka.</s>
      <s id="b.MAR.1.44.2">Cawali nogila-gila o imamka, la ani rohe yatailako.</s>
      <s id="b.MAR.1.44.3">So naaka maro o Musa awi bobita wotetemoka, de ani gaso natota o Gikimoika, maro o sinako moi o bi nyawaka igogou ngona nilohaka."</s>
     </seg>
     <seg type="verse" id="b.MAR.1.45">
      <s id="b.MAR.1.45.1">Duma una wotagi o nyawa yadadalaka wosihabari so o nyawa yadadala yogiise.</s>
      <s id="b.MAR.1.45.2">So o Yesus o bi dokuka wowosa waakuwa.</s>
      <s id="b.MAR.1.45.3">Ngaroko Una asa ka wahika ma soaka, duma o nyawa o kiano bato yadala icarawa asa yakahika Unaka.</s>
     </seg>
    </div>
    <div type="chapter" id="b.MAR.2">
     <seg type="verse" id="b.MAR.2.1">
      <s id="b.MAR.2.1.1">O wange muruo naga ipasa de o Yesus o Kapernaumka wowosa kali, de o nyawa yogiise o tahu moika wogoge.</s>
     </seg>
     <seg type="verse" id="b.MAR.2.2">
      <s id="b.MAR.2.2.1">So kagena o tahuka o nyawa imatolomu yadala poli, sidago o tahu ma raba yawedo de o ngora lo yatihiwo.</s>
      <s id="b.MAR.2.2.2">So kagena Una wodoto.</s>
     </seg>
     <seg type="verse" id="b.MAR.2.3">
      <s id="b.MAR.2.3.1">So Awi manara ma rabaka, de o nyawa wolulugu moi awi nyawa yaruha so o dangiku iwisitide iwingaho o Yesuska.</s>
     </seg>
     <seg type="verse" id="b.MAR.2.4">
      <s id="b.MAR.2.4.1">Kagena o nyawa yadala poli, so idadiwa yahika o Yesuska.</s>
      <s id="b.MAR.2.4.2">Yahika idadiwa, so o tahu ma qokuye idola de kudaku yapusune, so o jongutuku wingado la kugena o Yesus Awi simaku iwisiha o nyawa manga sidongirabaku.</s>
     </seg>
     <seg type="verse" id="b.MAR.2.5">
      <s id="b.MAR.2.5.1">La o Yesus wakelelo manga piricaya ma lamo komagena, de wotemo woluluguka, "Ai ngopa, ani sininga nosiputuru.</s>
      <s id="b.MAR.2.5.2">To ngona ani dorou tosiaponguka."</s>
     </seg>
     <seg type="verse" id="b.MAR.2.6">
      <s id="b.MAR.2.6.1">Duma kagena de o bi guru agama yamuruo naga igogeku, de manga sininga ma rabaka itemo,</s>
     </seg>
     <seg type="verse" id="b.MAR.2.7">
      <s id="b.MAR.2.7.1">"Wobarani bolo!</s>
      <s id="b.MAR.2.7.2">Wotemo woluluguka, 'Ani dorou tahoi.'</s>
      <s id="b.MAR.2.7.3">Ngone panako ka cawali o Gikimoi aku o dorou wahohoi, so Awi demo magenena ma meta o Gikimoi wisiceke."</s>
     </seg>
     <seg type="verse" id="b.MAR.2.8">
      <s id="b.MAR.2.8.1">Kagena de manga sininga ma takasiri o Yesus wosihoda, so wotemo, "Upa niapikiri koloko to ngini nia sininga ma rabaka.</s>
     </seg>
     <seg type="verse" id="b.MAR.2.9">
      <s id="b.MAR.2.9.1">Nako Ngohi o nyawa woluluguka totemo, 'Ani dorou tosiapongu,' de nakoso imahoi, eko hiwa, ngini niakelelowa so nianakowa.</s>
      <s id="b.MAR.2.9.2">Duma nako totemo, 'Nomaoko, de ani jongutu natide, la notagi,' de ngini aku niakelelo de nianakoka Ai buturu iwisilohaka.</s>
     </seg>
     <seg type="verse" id="b.MAR.2.10">
      <s id="b.MAR.2.10.1">So Ngohi asa towisiloha la asa ninako, Ngohi o Nyawa ma Duhutu manena o duniaka tahino de Ai kuasaka la nia dorou tasiapongu."</s>
      <s id="b.MAR.2.10.2">So wotemo woluluguka,</s>
     </seg>
     <seg type="verse" id="b.MAR.2.11">
      <s id="b.MAR.2.11.1">"Nomaoko!</s>
      <s id="b.MAR.2.11.2">De ani jongutu nalolo la natoti de noliho."</s>
     </seg>
     <seg type="verse" id="b.MAR.2.12">
      <s id="b.MAR.2.12.1">De igogou o nyawa magena womaoko, qabolo de gila-gila awi jongutu watoti de womajobo.</s>
      <s id="b.MAR.2.12.2">Magena de o nyawa yadadala ona magena yohairani de o Gikimoi wisigiliri itemo, "Ma moi waasi pakelelo maro idadi komagenena bai!"</s>
     </seg>
     <seg type="verse" id="b.MAR.2.13">
      <s id="b.MAR.2.13.1">O Yesus de Awi muri-muri ikahino kali o Galilea ma talagaka.</s>
      <s id="b.MAR.2.13.2">O nyawa yadadala yahino Unaka, so Una wadoto ona magena.</s>
     </seg>
     <seg type="verse" id="b.MAR.2.14">
      <s id="b.MAR.2.14.1">So ma orasi Una kagena wokahika, Una wikelelo o nyawa moi o balastengi wototolomu awi ronga o Lewi, o Alfeus ma ngopa, o kantorka wogogeku.</s>
      <s id="b.MAR.2.14.2">Kagena de o Yesus wotemo unaka, "Nahino noimote Ngohi."</s>
      <s id="b.MAR.2.14.3">Gila-gila o Lewi womaoko de wotagi o Yesus iwimoteka.</s>
     </seg>
     <seg type="verse" id="b.MAR.2.15">
      <s id="b.MAR.2.15.1">Ma orasi magena ipasaka, o Yesus de Awi muri-muri o Lewi awi tahuka imatamiye yooqo.</s>
      <s id="b.MAR.2.15.2">De o balastengi itotolomu yadala de o bi nyawa yadala manga sininga qatotorou o bi kawasa yahoholu, ona magena lo imatamiye yooqo de o Yesus.</s>
     </seg>
     <seg type="verse" id="b.MAR.2.16">
      <s id="b.MAR.2.16.1">Kagena de o bi guru agama yamuruo naga, ona magena o Farisika, Una wikelelo womatamiye wooqo de o balastengi itotolomu de o bi nyawa ma dorou ona magena.</s>
      <s id="b.MAR.2.16.2">So Una Awi muri-murika yotemo, "Aistagala!</s>
      <s id="b.MAR.2.16.3">Qadoohaso Una wooqo de o balastengi itotolomu de o bi nyawa ma dorou ona magena."</s>
     </seg>
     <seg type="verse" id="b.MAR.2.17">
      <s id="b.MAR.2.17.1">Una wogiise manga demo-demo magena de Una wosango wotemo, "O nyawa yapoputuru upa he ma dokterka yahino, cawali ka o nyawa yasisiri.</s>
      <s id="b.MAR.2.17.2">Magena imatero maro Ngohi tahino gena, taasowa o nyawa la kanaga itemo manga sininga itotiai, duma ma ngale taaso o nyawa de manga dorouka, la ma ngale manga dorouno gena ona aku imatoba de imatoduba."</s>
     </seg>
     <seg type="verse" id="b.MAR.2.18">
      <s id="b.MAR.2.18.1">Ma moili yooqowa de youdowa ma orasi, so o Yohanes Wooosi awi nyawa wimomote de o Farisika ma nyawa ona lo yooqowa de youdowa.</s>
      <s id="b.MAR.2.18.2">Mutuwade o nyawa yahino o Yesuska, yosano itemo, "Baba, o Yohanes Wooosi awi nyawa wimomote de o Farisika ma nyawa yooqowa de youdowa, duma qadoohaso to Ngona Ani muri-muri gena ka ioqo de lo iudosi."</s>
     </seg>
     <seg type="verse" id="b.MAR.2.19">
      <s id="b.MAR.2.19.1">Kagena de o Yesus wosango de wosiade-ade wotemo, "Ma orasi o kawi ma rarame ma rabaka, de wokakawi una magena de o nyawa yakokoro yahino kagena so imatamiye, de imatekedodiao de o nali de o more ma dongirabaka, igogou itiaiwa nakoso ona yooqowa de youdowa.</s>
     </seg>
     <seg type="verse" id="b.MAR.2.20">
      <s id="b.MAR.2.20.1">Duma done ma orasi imasidiado la wokakawi una magena wituda wisisupuka to ona manga sidongirabano.</s>
      <s id="b.MAR.2.20.2">Done ma orasi magena asa ona ioqowa de iudowa."</s>
     </seg>
     <seg type="verse" id="b.MAR.2.21">
      <s id="b.MAR.2.21.1">Qabolo de o Yesus wotemo o ade-ade ngai sinotoli, "O nyawa moi lo pamakewa o baju qamomanalo de asa isitapa de o baro qamomuane.</s>
      <s id="b.MAR.2.21.2">Sababu ma dadapa qamomuane magena isilia sidago o baju qamomanalo magena itola so yaraca foloi ilamo.</s>
     </seg>
     <seg type="verse" id="b.MAR.2.22">
      <s id="b.MAR.2.22.1">Komagenali o nyawa moi lo asa pamakewa, o anggur qamomuane de yoguse ma ngihi iqoqomaku, upa sidago o anggur qamomuane done asa ma ngihi iqoqoma magena yapolote.</s>
      <s id="b.MAR.2.22.2">Ma dodoguku ma anggur de ma ngihi sinoto lo sona podahewa.</s>
      <s id="b.MAR.2.22.3">So o anggur qamomuane gena bilasu poguse ma ngihi lo qamomuaneku."</s>
     </seg>
     <seg type="verse" id="b.MAR.2.23">
      <s id="b.MAR.2.23.1">O Sabat ma wange moiku o Yesus de Awi muri-muri o ngekoka itagi de yakahino o gandum ma doro moi ma dateno, de Awi muri-muri o gandum ma sopo magena yautu.</s>
     </seg>
     <seg type="verse" id="b.MAR.2.24">
      <s id="b.MAR.2.24.1">O Farisika ma nyawa kanaga yakelelo de yodupawa, so itemo o Unaka, "Ce!</s>
      <s id="b.MAR.2.24.2">Ani muri-muri gena igogou o agama ma bobita yatilakuka, sababu o Sabat ma wange de pomanara gena to ngone nanga boboso."</s>
     </seg>
     <seg type="verse" id="b.MAR.2.26">
      <s id="b.MAR.2.26.1">Kagena de Una wosango wotemo, "He!</s>
      <s id="b.MAR.2.26.2">Ngini manena ningodu niabacaka duma niawosaka, ma ngale o kia ma Kolano Daud asa waaka qaboloka, o orasi magena o Abyatar wodadi ma Imam Wilalamo.</s>
      <s id="b.MAR.2.26.3">So ma orasi o Daud de awi nyawa imomote manga ino ihiwa so yasapika, o Gikimoi Awi Tahuka una wowosa so o roti o Gikimoika isisusuba gena waoqoka.</s>
      <s id="b.MAR.2.26.4">Ena momongo, idadiwa nako pamote to ngone nanga agama ma bobita, cawali o bi imam aku o roti magena yaoqo.</s>
      <s id="b.MAR.2.26.5">Duma o Daud waoqoka, de to una awi nyawa lo wahike so yaoqoka.</s>
     </seg>
     <seg type="verse" id="b.MAR.2.27">
      <s id="b.MAR.2.27.1">So ma moisi totemo nginika, o Sabat ma wange o Gikimoi wosidadi gena ma metawa ma ngale o nyawa wasangisara, duma ma meta ma ngale o nyawa wariwo.</s>
     </seg>
     <seg type="verse" id="b.MAR.2.28">
      <s id="b.MAR.2.28.1">So igogou Ngohi, o Nyawa ma Duhutu manena, tapareta o Sabat ma wange so magena lo Ai kuasa ma rabaka."</s>
     </seg>
    </div>
    <div type="chapter" id="b.MAR.3">
     <seg type="verse" id="b.MAR.3.1">
      <s id="b.MAR.3.1.1">O Yesus wokahino kali o puji ma tahuno, de kagena o nyawa moi awi gia ma sononga isoneka.</s>
     </seg>
     <seg type="verse" id="b.MAR.3.2">
      <s id="b.MAR.3.2.1">O wange magegena o Sabat ma wange, so kagena de o bi Farisika iwinanano nakoso o Yesus asa o nyawa magena wisiloha, eko hiwa.</s>
      <s id="b.MAR.3.2.2">Manga edekati Una iwitailako de Awi sala yasari la iwikalaki.</s>
     </seg>
     <seg type="verse" id="b.MAR.3.3">
      <s id="b.MAR.3.3.1">So Una wotemo o nyawa awi gia isosoneka gena, "Nahino kanena manga simaka."</s>
      <s id="b.MAR.3.3.2">So igogou una magena wahino.</s>
     </seg>
     <seg type="verse" id="b.MAR.3.4">
      <s id="b.MAR.3.4.1">De o Yesus kagena onaka wosano, "Nakoso o Sabat ma wangeka ngini gena idodooha.</s>
      <s id="b.MAR.3.4.2">To ngini nia agama ma bobita itemo o kia.</s>
      <s id="b.MAR.3.4.3">Aku o loha niaaka, eko o dorou niaaka.</s>
      <s id="b.MAR.3.4.4">O nyawa niasisalamati, eko o nyawa niatooma."</s>
      <s id="b.MAR.3.4.5">Duma ona magegena imapopongoka.</s>
     </seg>
     <seg type="verse" id="b.MAR.3.5">
      <s id="b.MAR.3.5.1">Ma ngale manga sininga qatogoi gena Una Awi sininga isusa.</s>
      <s id="b.MAR.3.5.2">So kagena de Una womaginano ona de Awi doosaka, de wotemo o nyawa awi gia ma sononga isosoneka gena, "Ani gia natoano."</s>
      <s id="b.MAR.3.5.3">De una awi gia watoa, de o orasi magena qabolo awi gia gena qalohaka.</s>
     </seg>
     <seg type="verse" id="b.MAR.3.6">
      <s id="b.MAR.3.6.1">Kagena de o bi Farisika o puji ma tahuno isupu de itagi gila-gila, so de o Herodes awi nyawa yamuruo naga de imatekesikagaro de imatekefakati, la ma ngale o Yesus witooma.</s>
     </seg>
     <seg type="verse" id="b.MAR.3.7">
      <s id="b.MAR.3.7.1">Komagena qabolo o Yesus de Awi muri-muri o doku magena yodongosa de yakahika o Galilea ma talagaka, duma o nyawa yadala icarawa gena ka ituo-tuo Una wimote-mote.</s>
      <s id="b.MAR.3.7.2">Ona magena o Galilea ma tonano,</s>
     </seg>
     <seg type="verse" id="b.MAR.3.8">
      <s id="b.MAR.3.8.1">de lo o Yudea ma daerano, de o Yerusalemno, de o Idumea ma tonano, de o Yordan ma Selera ma sonongano, komagena lo o doku Tirus de o doku Sidonno.</s>
      <s id="b.MAR.3.8.2">Sababu yogiise o kia Una waaaka gena,</s>
     </seg>
     <seg type="verse" id="b.MAR.3.10">
      <s id="b.MAR.3.10.1">kiaka o nyawa yasisiri yadala wasilohaka.</s>
      <s id="b.MAR.3.10.2">So kagena de Una wasulo Awi muri-murika, la o deru moi wisidailako, sababu o nyawa yadala poli so done wisidehelo.</s>
      <s id="b.MAR.3.10.3">Sababu o nyawa yasisiri yadala so imatekekajai-jai yahika Unaka, la manga ngale hitilahi iwipaqa.</s>
     </seg>
     <seg type="verse" id="b.MAR.3.11">
      <s id="b.MAR.3.11.1">So ma orasi o nyawa yadadala de manga tokaka wikelelo Una, gila-gila ibukuku de manga suba yatide de imatoore, "We!</s>
      <s id="b.MAR.3.11.2">Ngona manena o Gikimoi ma Ngopa!"</s>
     </seg>
     <seg type="verse" id="b.MAR.3.12">
      <s id="b.MAR.3.12.1">Duma Una wasibobita de wapoma, upa isingangasu Una gena naguuna.</s>
     </seg>
     <seg type="verse" id="b.MAR.3.13">
      <s id="b.MAR.3.13.1">So komagena idadika, de o Yesus o tala moiye wodola la waaso o bi nyawa nagoona Una Awi sininga yadahe.</s>
      <s id="b.MAR.3.13.2">So kagena de o bi nyawa ona magena yahino Unaka,</s>
     </seg>
     <seg type="verse" id="b.MAR.3.14">
      <s id="b.MAR.3.14.1">de Una asa wahiri manga sidongirabano yamogiowo de sinoto, ma ngale idadi to Una Awi sosulo.</s>
      <s id="b.MAR.3.14.2">De wotemo onaka, "Ngohi ngini tinihiri ma ngale Ngohi todupa nidodiao, la tinisulo ngini nisihabari o habari qaloloha o Gikimoino,</s>
     </seg>
     <seg type="verse" id="b.MAR.3.15">
      <s id="b.MAR.3.15.1">de lo ngini ningoduka asa o kuasa tinihike la aku o toka niodusu."</s>
     </seg>
     <seg type="verse" id="b.MAR.3.16">
      <s id="b.MAR.3.16.1">So yamogiowo de sinoto to ona manena manga ronga gena: o Simon (eko wisironga lo o Petrus);</s>
     </seg>
     <seg type="verse" id="b.MAR.3.17">
      <s id="b.MAR.3.17.1">o Yakobus de awi nongoru o Yohanes, ena gena o Zebedeus awi ngopa (eko ona manena wasironga o Boanerges, ma ngale manga demo idala koloko o diwotu);</s>
     </seg>
     <seg type="verse" id="b.MAR.3.18">
      <s id="b.MAR.3.18.1">o Andreas; o Filipus; o Bartolomeus; o Matius; o Tomas; o Yakobus, o Alfeus awi ngopa; o Tadeus; o Simon, gena o Zelot ma nyawa;</s>
     </seg>
     <seg type="verse" id="b.MAR.3.19">
      <s id="b.MAR.3.19.1">de o Yudas Iskariot, o nyawa una magena o Yesus wisiiija.</s>
     </seg>
     <seg type="verse" id="b.MAR.3.20">
      <s id="b.MAR.3.20.1">Qabolo de o Yesus woliho o tahuka.</s>
      <s id="b.MAR.3.20.2">Duma o nyawa yadadala yahino kali imatolomu, sidago Una de Awi muri-muri ioqo lo idadiwa.</s>
     </seg>
     <seg type="verse" id="b.MAR.3.21">
      <s id="b.MAR.3.21.1">Komagena awi gianongoru yogiise de itemo, "Una magena witogosaka bai!"</s>
      <s id="b.MAR.3.21.2">So ona itagi iwingoso la wisigiliho.</s>
     </seg>
     <seg type="verse" id="b.MAR.3.22">
      <s id="b.MAR.3.22.1">O guru agama yamuruo naga yahino o Yerusalemno, de itemo, "Igogou, Una magena o Beelzebul imasiuhoka!</s>
      <s id="b.MAR.3.22.2">Ka cawali o Iblis magena, o bi toka wakokolano gena, wihike o buturu la ma ngale o toka wodusu."</s>
     </seg>
     <seg type="verse" id="b.MAR.3.23">
      <s id="b.MAR.3.23.1">So kagena de Una waaso o bi nyawa yadadala magena, la wadedemo o ade-ade ngai muruo naga, la wasango to ona manga demo magena itemo o Iblis wihike o buturu.</s>
      <s id="b.MAR.3.23.2">De o Yesus wotemo, "O Iblis o toka wodusu waakuwa sababu o bolu moi.</s>
     </seg>
     <seg type="verse" id="b.MAR.3.24">
      <s id="b.MAR.3.24.1">Nakoso o kolano moi de awi doku-doku la ona magena kanaga imakitinga, cawali o putu de o wange imatekekokangamo, de ma ngale ona manga rimoi gena asa ibiau so isisa.</s>
     </seg>
     <seg type="verse" id="b.MAR.3.25">
      <s id="b.MAR.3.25.1">Komagena lo nakoso o tahu ma raba moi la imakitinga, cawali o wange de o putu imatekekokangamo, de ma ngale ona manga rimoi gena asa ibiau so isisa.</s>
     </seg>
     <seg type="verse" id="b.MAR.3.26">
      <s id="b.MAR.3.26.1">De kanagali nakoso o Iblis ma pareta ma rabaka la imakitinga de imatekekokudoti, o pareta magena bilasu isisa de qalutu.</s>
     </seg>
     <seg type="verse" id="b.MAR.3.27">
      <s id="b.MAR.3.27.1">O Iblis gena aku positero maro wipoputuru moi.</s>
      <s id="b.MAR.3.27.2">De paakuwa o nyawa moi wipoputuru awi tahu ma rabaka powosa de awi arata pakoora, nakoso o tahu ma duhutu magena wipiliku waasi.</s>
      <s id="b.MAR.3.27.3">So bilasu una o tahu ma duhutu wipoputuru magena powipiliku kasi, de asa potagi la awi arata pakoora.</s>
      <s id="b.MAR.3.27.4">Komagena lo Ngohi, nakoso o bi toka todusu gena, ma ngale ngaroko o Iblis wipoputuru, duma Ngohi masirete wisitura qaboloka.</s>
     </seg>
     <seg type="verse" id="b.MAR.3.28">
      <s id="b.MAR.3.28.1">Ngini tinisingangasu igogou, to ngone nanga dorou paaaka qangodu de nanga demo qatotorou nagoonaka bato gena, o Gikimoi aku wonasiapongu.</s>
     </seg>
     <seg type="verse" id="b.MAR.3.29">
      <s id="b.MAR.3.29.1">Duma nakoso o demo ma dorou so posiceke o Gurumi Qatetebi, de ngone magegena o apongu he pamake kawa ma bati sidutu ikakali.</s>
      <s id="b.MAR.3.29.2">Potetemo gena paaka o dorou ikokakali."</s>
     </seg>
     <seg type="verse" id="b.MAR.3.30">
      <s id="b.MAR.3.30.1">O Yesus wotemo komagena sababu ona magena iwitemo Una o toka wingosaka, de magena imatero de o Gurumi Qatetebi patemo qatorou.</s>
     </seg>
     <seg type="verse" id="b.MAR.3.31">
      <s id="b.MAR.3.31.1">Magena qabolo de o Yesus ma awa de Awi gianongoru yahino.</s>
      <s id="b.MAR.3.31.2">So yaado o tahu ma dudu kasi, de o nyawa moi iwisulo Una wiaso.</s>
     </seg>
     <seg type="verse" id="b.MAR.3.32">
      <s id="b.MAR.3.32.1">O orasi magena o nyawa yadala imatamiye de o Yesus Una ma dongirabaka, so yotemo, "Tabea, Baba, Ani awa de Ani gianongoru ona inisari Ngona, ona kadoke naga ma duduka itamaha bai!"</s>
     </seg>
     <seg type="verse" id="b.MAR.3.33">
      <s id="b.MAR.3.33.1">Kagena de Una wosango, "Nakoso to Ngohi Ai awa de to Ngohi Ai gianongoru, gena komanena."</s>
     </seg>
     <seg type="verse" id="b.MAR.3.34">
      <s id="b.MAR.3.34.1">Qabolo de Una womaginano o nyawa imatatamiye magena de wotemo, "Hika niakelelo ona manena to Ngohi Ai awa de Ai gianongoru.</s>
     </seg>
     <seg type="verse" id="b.MAR.3.35">
      <s id="b.MAR.3.35.1">O nyawa nagoona o Gikimoi Awi dupa yamomanara, ona magena to Ngohi Ai gianongoru, de muna magena to Ngohi Ai awabira, de lo muna magena to Ngohi Ai awa."</s>
     </seg>
    </div>
    <div type="chapter" id="b.MAR.4">
     <seg type="verse" id="b.MAR.4.1">
      <s id="b.MAR.4.1.1">O talaga Galilea ma dateka o Yesus o nyawa yadadala wadoto kali.</s>
      <s id="b.MAR.4.1.2">Sababu o nyawa yahino yadala poli de o deru moi kagena o akeka, so Una wopane de womatamiye.</s>
      <s id="b.MAR.4.1.3">De o nyawa yadadala magena imaooko o talaga ma dateka.</s>
     </seg>
     <seg type="verse" id="b.MAR.4.2">
      <s id="b.MAR.4.2.1">Kagena Una wobicara de to Una Awi ade-ade, ma ngale o dodoto idala gena wadoto.</s>
      <s id="b.MAR.4.2.2">So komagena de Una o ade-ade moi wasibicara onaka,</s>
     </seg>
     <seg type="verse" id="b.MAR.4.3">
      <s id="b.MAR.4.3.1">"He!</s>
      <s id="b.MAR.4.3.2">Ngini ningodu niise!</s>
      <s id="b.MAR.4.3.3">Kanaga wototoro moi wotagi awi gisisi wosihaja.</s>
     </seg>
     <seg type="verse" id="b.MAR.4.4">
      <s id="b.MAR.4.4.1">So de una wosihaja gena ma sononga itura o ngekoku, so o namo yahino de yaoqoka.</s>
     </seg>
     <seg type="verse" id="b.MAR.4.5">
      <s id="b.MAR.4.5.1">Ma sonongali itura o tona qatetetoku de ma tona ka ma cunu.</s>
      <s id="b.MAR.4.5.2">So o gisisi magena ma goho isupu qatai, sababu ma tona ilamowa so imasingutu qatai.</s>
     </seg>
     <seg type="verse" id="b.MAR.4.6">
      <s id="b.MAR.4.6.1">Duma ma ngutu ka ma cunu, so de o wange yodisiwa de o goho magena qamalai so isoneka.</s>
     </seg>
     <seg type="verse" id="b.MAR.4.7">
      <s id="b.MAR.4.7.1">De ma sonongali itura o tona qatototopoku.</s>
      <s id="b.MAR.4.7.2">La o gisisi magena ioho imatekekangaho de o totopo so o totopo magena yalalo so isoneka de isopowa.</s>
     </seg>
     <seg type="verse" id="b.MAR.4.8">
      <s id="b.MAR.4.8.1">O gisisi ma sonongali asa itura o tona qalolohaku.</s>
      <s id="b.MAR.4.8.2">So ioho ma goho ifero qaloha de ma hutu ilamo so isopo.</s>
      <s id="b.MAR.4.8.3">Ma sopo kanaga qaloha sidago ma dala ma para moruwange, de ma binuka qaloha sidago ma para moributanga, de ma binukali qaloha sidago lo ma para ratu moi."</s>
     </seg>
     <seg type="verse" id="b.MAR.4.9">
      <s id="b.MAR.4.9.1">So wajarita qaboloka, de wotemo, "He!</s>
      <s id="b.MAR.4.9.2">Ngini de nia ngauka tanu niise la nianako.</s>
      <s id="b.MAR.4.9.3">Sidago kanena."</s>
     </seg>
     <seg type="verse" id="b.MAR.4.10">
      <s id="b.MAR.4.10.1">Ma dongoho o Yesus wodoto qabolo so ka womatengoka, de Awi muri-muri yamogiowo de sinoto de o nyawa wimomote yamuruo naga imasano Unaka, tanu Awi ade-ade ma ngale gena wasingangasu onaka.</s>
     </seg>
     <seg type="verse" id="b.MAR.4.11">
      <s id="b.MAR.4.11.1">So Una wotemo onaka, "O kia ngini niananakowa sidago o orasi manena, o Gikimoi winihiri la winihike o ade-ade ma ngale, so qangodu aku nianako ma ngale idodooha Una wokolano de wopareta.</s>
      <s id="b.MAR.4.11.2">Duma nakoso o nyawa Ngohi imomote waasi la tadoto bilasu de Ai ade-ade.</s>
     </seg>
     <seg type="verse" id="b.MAR.4.12">
      <s id="b.MAR.4.12.1">La asa idadi maro o kia isilelefo o Gikimoi Awi Jaji ma Buku ma rabaka, 'Ona magena kanaga de manga lakoka, duma o ade-ade ma ngale gena yasahewa, de lo cawali de manga ngauka, duma imasigisewa eko isidodoguwa.</s>
      <s id="b.MAR.4.12.2">Sababu nakoso yanako asa manga dorou yodongosa de imatoba, de o Gikimoi asa wahike o apongu onaka, duma ona asa yanakowa.' "</s>
     </seg>
     <seg type="verse" id="b.MAR.4.13">
      <s id="b.MAR.4.13.1">So qabolo de o Yesus wotemo kali onaka, "We!</s>
      <s id="b.MAR.4.13.2">Ngini nisidodoguwa o ade-ade magena.</s>
      <s id="b.MAR.4.13.3">Nako komagena, de ngini nisidodoguwa o ade-ade ma somoali.</s>
      <s id="b.MAR.4.13.4">So o ade-ade magena ma ngale komanena:</s>
     </seg>
     <seg type="verse" id="b.MAR.4.14">
      <s id="b.MAR.4.14.1">O nyawa wototoro o gisisi wosihahaja, ena gena o nyawa o Gikimoi Awi demo wosihohabari.</s>
     </seg>
     <seg type="verse" id="b.MAR.4.15">
      <s id="b.MAR.4.15.1">O gisisi ma binuka itutura o ngekoka o namo yaoqo, gena imatero bato o nyawa yoiseka o Gikimoi Awi demo, duma gila-gila o Iblis yahino de wakoora to ona manga sininga ma rabano so isisaka.</s>
     </seg>
     <seg type="verse" id="b.MAR.4.16">
      <s id="b.MAR.4.16.1">O gisisi ma binuka itutura o tona qatetetoka ioho duma qamalaika, gena imatero bato o nyawa yoise o habari qaloloha de gila-gila yaqehe de manga sininga isosanangi.</s>
     </seg>
     <seg type="verse" id="b.MAR.4.17">
      <s id="b.MAR.4.17.1">Duma koloko ma ngutu iluku kuwa, so ona yopiricaya itekawa.</s>
      <s id="b.MAR.4.17.2">So de o susa yamake de ma ngale o habari qaloloha so yasisangisara, de gila-gila ona o Gikimoi wipalako so imakiliho de ikafirika.</s>
     </seg>
     <seg type="verse" id="b.MAR.4.18">
      <s id="b.MAR.4.18.1">O gisisi ma binuka itutura o tona qatototopoku so o totopo yalalo so isoneka, gena imatero bato o nyawa o habari qaloloha magena yoiseka.</s>
     </seg>
     <seg type="verse" id="b.MAR.4.19">
      <s id="b.MAR.4.19.1">Duma ona magena isihawateri ma ngale manga oho, de lo yodupa yokaya, de lo o bi moi-moi qangodu yonyafusu.</s>
      <s id="b.MAR.4.19.2">Komagena o Gikimoi Awi demo yosingou kawa, de o manara qaloloha lo yodupa kawa.</s>
     </seg>
     <seg type="verse" id="b.MAR.4.20">
      <s id="b.MAR.4.20.1">De o gisisi itutura o tona qalolohaku ioho qaloha, gena imatero bato o nyawa o Gikimoi Awi demo magena yoiseka, de imagese de manga sininga ma rabaka imadiahi, so igogou o manara qaloloha yaaka.</s>
      <s id="b.MAR.4.20.2">Kanaga manga manara qaloha sidago ma sopo ma para moruwange, kanaga manga manara qaloloha sidago ma sopo ma para moributanga, de kanaga lo manga manara qaloloha sidago ma sopo ma para ratu moi.</s>
      <s id="b.MAR.4.20.3">Sidago kanena."</s>
     </seg>
     <seg type="verse" id="b.MAR.4.21">
      <s id="b.MAR.4.21.1">Kagena de o Yesus woade-ade ma ngale o poci imatero de o Gikimoi Awi habari qaloloha, de wotemo onaka, "Ngini o poci niatupuka de niaaho gena, upa o kula nisitalakeka, eko upa o dangi ma litimika niahado, duma bilasu niahado o poci ma dadamika la ma nita yakelelo.</s>
     </seg>
     <seg type="verse" id="b.MAR.4.22">
      <s id="b.MAR.4.22.1">Sababu igogou o kia naga yaiihu, magena qangodu o nyawa manga simaka done asa ka isikelelo, de lo o kia naga itotalake, magena qangodu done asa ka ipelenga.</s>
     </seg>
     <seg type="verse" id="b.MAR.4.23">
      <s id="b.MAR.4.23.1">O nyawa nagoona de manga ngauka tanu iise la yanako."</s>
     </seg>
     <seg type="verse" id="b.MAR.4.24">
      <s id="b.MAR.4.24.1">Kagena de una wotemo kali, "Ma ngale o kia ngini niiiseka bilasu ngini nimasitiari.</s>
      <s id="b.MAR.4.24.2">Sababu o duduga kiaka ngini o nyawa niasituga, maro komagena lo asa o Gikimoi winituga nginika de ma boloika.</s>
     </seg>
     <seg type="verse" id="b.MAR.4.25">
      <s id="b.MAR.4.25.1">Sababu nagoona o Gikimoi Awi demo yoise la imadiahi manga siningaka, done Awi demo magena asa wasidogo manga siningaka la yosihoda itiai.</s>
      <s id="b.MAR.4.25.2">Duma nagoona Awi demo gena yoholu, ngaroko Awi demo kanaga manga siningaka la ka ma cunu, done asa ka waqehe kali."</s>
     </seg>
     <seg type="verse" id="b.MAR.4.26">
      <s id="b.MAR.4.26.1">Kagena de o Yesus Awi bicara wadofa kali, de wotemo, "O Gikimoi wopareta maro o kolano moi gena, posiade-ade imatero maro o nyawa moi o gisisi wosihaja awi doroka.</s>
     </seg>
     <seg type="verse" id="b.MAR.4.27">
      <s id="b.MAR.4.27.1">O puputu womaiduka, so qaginita una womomi.</s>
      <s id="b.MAR.4.27.2">De o orasi magena o gisisi magena ioho so idadi ilamo de ikuruka.</s>
      <s id="b.MAR.4.27.3">Duma una wosidodoguwa idodooha o gisisi magena ioho sidago ilamo.</s>
     </seg>
     <seg type="verse" id="b.MAR.4.28">
      <s id="b.MAR.4.28.1">O tonaka maena ioho masirete so isisupu ma noma-noma ma uma, bolo de ileru, de lo isopo.</s>
     </seg>
     <seg type="verse" id="b.MAR.4.29">
      <s id="b.MAR.4.29.1">So de o tamo magena qaosaka, gila-gila o nyawa una magena wautu sababu o gugutu ma orasi yaadoka."</s>
     </seg>
     <seg type="verse" id="b.MAR.4.30">
      <s id="b.MAR.4.30.1">Qabolo de o Yesus wotemo kali, "O Gikimoi wopareta maro o kolano moi gena, posiade-ade</s>
     </seg>
     <seg type="verse" id="b.MAR.4.31">
      <s id="b.MAR.4.31.1">koloko o sasawi ma sopo ngai moi o tonaku podato.</s>
      <s id="b.MAR.4.31.2">Ngaroko o sasawi ma sopo magena ifoloi qaceke de o sopo ma somoa o dunia manena ma qokuka,</s>
     </seg>
     <seg type="verse" id="b.MAR.4.32">
      <s id="b.MAR.4.32.1">duma nako o sopo magena posihaja la ioho, ma goho asa ilamo ifoloi de o ngangaru ma somoa, de iuma-uma so kagena ma umaka o bi namo asa yahino imaigu de imataru ma litimika."</s>
     </seg>
     <seg type="verse" id="b.MAR.4.33">
      <s id="b.MAR.4.33.1">O ade-ade idala ma rabaka maro komanena isingangasu o Gikimoi Awi habari qaloloha o nyawaka, imamote de to ona manga sininga ma buturu la yasahe de yanako.</s>
     </seg>
     <seg type="verse" id="b.MAR.4.34">
      <s id="b.MAR.4.34.1">Ka cawali o ade-ade maro komanena o Yesus wadoto o nyawa ona magenaka, duma o ade-ade ma ngale magena to Una Awi muri-murika wasingangasu wasitotiaika.</s>
     </seg>
     <seg type="verse" id="b.MAR.4.35">
      <s id="b.MAR.4.35.1">O ade-ade wosibicara qabolo o deru ma rabaka so imaqa-maqa, de o Yesus wasigaro Awi muri-muri, "Hino la ngone pomasisihito o talaga ma sonongaka."</s>
     </seg>
     <seg type="verse" id="b.MAR.4.36">
      <s id="b.MAR.4.36.1">Kagena de Awi muri-muri lo yopane o deruku.</s>
      <s id="b.MAR.4.36.2">De o nyawa yadadala yadongosaku o talaga ma dateka.</s>
      <s id="b.MAR.4.36.3">De o deru ma somoa lo kagenasi.</s>
      <s id="b.MAR.4.36.4">Duma Una de Awi muri-muri imajoboka.</s>
     </seg>
     <seg type="verse" id="b.MAR.4.37">
      <s id="b.MAR.4.37.1">So asa yahika o talaga ma dongirabaka, de o paro de o rato qasosihilo de o moku-moku imasidiado so manga deruku o ake yobane sidago manga deru he ikiloro.</s>
     </seg>
     <seg type="verse" id="b.MAR.4.38">
      <s id="b.MAR.4.38.1">Kagena de Awi muri-muri ihawateri, duma Una asa womaidu womagerenaye o deru ma doduuruka so wikioloka.</s>
      <s id="b.MAR.4.38.2">So yotagi iwisimomi de ona imasigaso, "Ya, Baba!</s>
      <s id="b.MAR.4.38.3">Ya, Guru!</s>
      <s id="b.MAR.4.38.4">Qadoohaso nomiqohaka.</s>
      <s id="b.MAR.4.38.5">Done ngone inasigiloro!"</s>
     </seg>
     <seg type="verse" id="b.MAR.4.39">
      <s id="b.MAR.4.39.1">So Una womomi so wotemo o paroka, "Noogo!"</s>
      <s id="b.MAR.4.39.2">De o moku-mokuka wotemo, "Norihi!"</s>
      <s id="b.MAR.4.39.3">De gila-gila o paro magena iogoka, de o talaga magena lo irihika.</s>
     </seg>
     <seg type="verse" id="b.MAR.4.40">
      <s id="b.MAR.4.40.1">De wotemo onaka, "Ngini nimodo ilamo!</s>
      <s id="b.MAR.4.40.2">He!</s>
      <s id="b.MAR.4.40.3">To ngini nia piricaya ka ma cunu."</s>
     </seg>
     <seg type="verse" id="b.MAR.4.41">
      <s id="b.MAR.4.41.1">Komagena so Awi muri-muri de manga modo ma raba kasi, de ona imatekebicara moi de moika de yotemo, "Wewe!</s>
      <s id="b.MAR.4.41.2">O nyawa Una manena naguuna, so o bi moi-moi qangodu sidago lo o paro de o moku-moku lo ka wisigise."</s>
     </seg>
    </div>
    <div type="chapter" id="b.MAR.5">
     <seg type="verse" id="b.MAR.5.1">
      <s id="b.MAR.5.1.1">O Yesus de Awi muri-muri o Galilea ma talaga ma dongirabaka de yakahisa o talaga ma sonongaka, so imasidiado o Gerasa ma daeraka.</s>
     </seg>
     <seg type="verse" id="b.MAR.5.2">
      <s id="b.MAR.5.2.1">Kagena de Una o deruku wouti de imakamake o nyawa wikokitoka moi, wotagi wokahoko o sone ma diaruno wosupu.</s>
     </seg>
     <seg type="verse" id="b.MAR.5.4">
      <s id="b.MAR.5.4.1">O wange isigeto-geto de wikokitoka magena awi goge o diaruka.</s>
      <s id="b.MAR.5.4.2">Ma para idala nako o bobiliku de o rate wisipiliku de ka watola.</s>
      <s id="b.MAR.5.4.3">Iwipiliku yaaku kawa de wirateka lo idadiwa.</s>
      <s id="b.MAR.5.4.4">Iwisirihi lo yaakuwa, sababu una foloi wiputuru.</s>
     </seg>
     <seg type="verse" id="b.MAR.5.5">
      <s id="b.MAR.5.5.1">O wange eko o putu lo o talaka de o diaruka womatotoore de o teto wacoho de womasisisika la womaqabo.</s>
     </seg>
     <seg type="verse" id="b.MAR.5.6">
      <s id="b.MAR.5.6.1">So o deruku youti waasi, de wikokitoka una wakelelo ona magena so womagogora wahoko o Yesusko, de wosuba wobukuku.</s>
     </seg>
     <seg type="verse" id="b.MAR.5.8">
      <s id="b.MAR.5.8.1">Duma o Yesus wosulo wikokitoka una magenaka, de wotemo, "He, toka!</s>
      <s id="b.MAR.5.8.2">O nyawa una manenano nisupu."</s>
      <s id="b.MAR.5.8.3">Kagena de o nyawa una magena asa womatoore de wotemo, "Yesus, o Gikimoi Wikukuruye ma Ngopa, noidooha ngohika!</s>
      <s id="b.MAR.5.8.4">Togolo o Gikimoika nojaji, kodo, upa noisangisara!"</s>
     </seg>
     <seg type="verse" id="b.MAR.5.9">
      <s id="b.MAR.5.9.1">De wosano, "Ani ronga naguuna."</s>
      <s id="b.MAR.5.9.2">Wikokitoka una magena wosango, "Ai ronga Dala, sababu ngomi manena o toka midadalaka."</s>
     </seg>
     <seg type="verse" id="b.MAR.5.10">
      <s id="b.MAR.5.10.1">De awi toka gena igolo o Yesuska, la upa o daera magenenano wasisupu.</s>
     </seg>
     <seg type="verse" id="b.MAR.5.11">
      <s id="b.MAR.5.11.1">O orasi magena de o titi o cala sinoto o tala ma ngunu magenaka o ino imasari.</s>
     </seg>
     <seg type="verse" id="b.MAR.5.12">
      <s id="b.MAR.5.12.1">De o toka imagolo Unaka, "Nako qaloha, de o titika nomidusulo la asa o titika miwosa."</s>
     </seg>
     <seg type="verse" id="b.MAR.5.13">
      <s id="b.MAR.5.13.1">Magena de wasimaha so o toka idadala gena isupu o nyawano de widongosaka, de yowosa o titika.</s>
      <s id="b.MAR.5.13.2">O titi ma duduo magena iloqa de kugena o dirasuku itura, so qangodu o talagaku qalutu de isoneka.</s>
     </seg>
     <seg type="verse" id="b.MAR.5.14">
      <s id="b.MAR.5.14.1">Imaaka komagena, de o titi yasosowohi gena yoloqa de itagi o doku de o soaka isihabari.</s>
      <s id="b.MAR.5.14.2">So o nyawa yokokisupu yahino la o kia idadadika gena yatailako.</s>
     </seg>
     <seg type="verse" id="b.MAR.5.15">
      <s id="b.MAR.5.15.1">Kagena de ona yaado o Yesuska, de o nyawa iqomaka wikokitoka una magena witogosa kawa, so womarihi-rihi de womabajuka, de lo awi sininga itiaika.</s>
      <s id="b.MAR.5.15.2">O bi nyawa ona magena iwikelelo de yamodo.</s>
     </seg>
     <seg type="verse" id="b.MAR.5.16">
      <s id="b.MAR.5.16.1">De ona o Yesus Awi manara yakokelelo gena yacarita idodooha so o nyawa wikokitoka magena wisilohaka, de lo ma ngale o bi titi magegena.</s>
     </seg>
     <seg type="verse" id="b.MAR.5.17">
      <s id="b.MAR.5.17.1">Komagena so o Yesus iwisimahawa kagena wogogoge so iwisulo Una wosupu manga daerano.</s>
     </seg>
     <seg type="verse" id="b.MAR.5.18">
      <s id="b.MAR.5.18.1">Kagena de o Yesus manga deruku wopaneka, de o nyawa wisilolohaka una magena igogou-gogou wogolo o Yesuska, la tanu iwimote.</s>
     </seg>
     <seg type="verse" id="b.MAR.5.19">
      <s id="b.MAR.5.19.1">Duma wisimahawa, so wisulo de wotemo, "Noliho kasi, de nodedemo ani nyawaka o Jou Gikimoi Awi manara ilalamo waaka ngonaka."</s>
     </seg>
     <seg type="verse" id="b.MAR.5.20">
      <s id="b.MAR.5.20.1">So o nyawa magena womajobo de wotagi o Dekapolis ma daeraka wosihabari ma ngale o Yesus Awi manara qaloloha unaka, de o nyawa yangodu yogogiise gena yohairani icarawa.</s>
     </seg>
     <seg type="verse" id="b.MAR.5.21">
      <s id="b.MAR.5.21.1">O Yesus wokahino kali o talaga ma sonongano.</s>
      <s id="b.MAR.5.21.2">Kagena de o nyawa yadadala yahino imatolomu Una o talaga ma dateka wisigiloli.</s>
     </seg>
     <seg type="verse" id="b.MAR.5.22">
      <s id="b.MAR.5.22.1">De o nyawa moi o puji ma tahu wapopareta o doku magenaka, awi ronga o Yairus, una magena o Yesus wikelelo de wahino Awi simaka, wosuba wobukuku,</s>
     </seg>
     <seg type="verse" id="b.MAR.5.23">
      <s id="b.MAR.5.23.1">de wogolo ifoloi Unaka, "Baba, ai ngopa o ngopeqeka moi tomisiboboso ami siri qatubuso poli.</s>
      <s id="b.MAR.5.23.2">Tanu nahino noimote de hiti nomipaqa, la ami siri qatotubuso magenena itogu la upa mosone."</s>
     </seg>
     <seg type="verse" id="b.MAR.5.24">
      <s id="b.MAR.5.24.1">Magena de o Yesus wotagi o Yairus wimote.</s>
      <s id="b.MAR.5.24.2">De o nyawa yadadala lo imote de o Yesus iwisidehelo.</s>
     </seg>
     <seg type="verse" id="b.MAR.5.25">
      <s id="b.MAR.5.25.1">Kagena manga sidongirabano, o ngopeqeka moi mopanyake o au mosidagi de itekaka, duma itogu waasi ma deka o taungu mogiowo de sinoto qabolo.</s>
     </seg>
     <seg type="verse" id="b.MAR.5.26">
      <s id="b.MAR.5.26.1">O dokterka gena yadalaka motagi momasou de ami sangisara yodogo, so ka o sou momasibangu sidago lo ami pipi qamata.</s>
      <s id="b.MAR.5.26.2">Duma kodo milohawa, salanta mipanyake gena foloi idogo.</s>
     </seg>
     <seg type="verse" id="b.MAR.5.28">
      <s id="b.MAR.5.28.1">De o ngopeqeka magena mogiise o Yesus wakahino.</s>
      <s id="b.MAR.5.28.2">De muna ami sininga ma rabaka motemo, "Hitilahi Awi jubaka tomasimaho bato, la ngohi asa isiloha."</s>
      <s id="b.MAR.5.28.3">So muna o nyawa yadadala manga sidongirabano Una mowidalate de Awi duduno mototuuru de momasimaho Awi juba ma pigika.</s>
     </seg>
     <seg type="verse" id="b.MAR.5.29">
      <s id="b.MAR.5.29.1">De o orasi magena qabolo de o au mosidagi kawa.</s>
      <s id="b.MAR.5.29.2">Kagena de muna momamalo ami siri magena qalohaka.</s>
     </seg>
     <seg type="verse" id="b.MAR.5.30">
      <s id="b.MAR.5.30.1">Komagena de o orasi magena qabolo Una wamalo Awi buturu isupu to Una Awi roheno.</s>
      <s id="b.MAR.5.30.2">De womakiliho de wasano o nyawa yadadalaka, "Nagoona Ai juba yatigi."</s>
     </seg>
     <seg type="verse" id="b.MAR.5.31">
      <s id="b.MAR.5.31.1">De Una Awi muri-muri itemo, "We!</s>
      <s id="b.MAR.5.31.2">Baba, ngona nakelelo masirete.</s>
      <s id="b.MAR.5.31.3">O nyawa ma dala magena imatekesidehelo, de Ngona he nosano nagoona Ani jubaka yatigi."</s>
     </seg>
     <seg type="verse" id="b.MAR.5.32">
      <s id="b.MAR.5.32.1">Duma Una womaginano hika de hino wasari nagoona Awi jubaka yatigi.</s>
     </seg>
     <seg type="verse" id="b.MAR.5.33">
      <s id="b.MAR.5.33.1">Kagena de o ngopeqeka muna magena momanako ami siri magena qalohaka.</s>
      <s id="b.MAR.5.33.2">So mohawateri de mitirine, so Awi simaka mosuba mobukuku, de momasingangasu ma gogou, "Ngohi Ani jubaka tomasimaho de gila-gila ai siri qalohaka."</s>
     </seg>
     <seg type="verse" id="b.MAR.5.34">
      <s id="b.MAR.5.34.1">Kagena de Una wotemo o ngopeqeka muna magenaka, "He, Ai ngopa!</s>
      <s id="b.MAR.5.34.2">Sababu ngona noipiricaya, so ngona nilohaka.</s>
      <s id="b.MAR.5.34.3">Notagi de upa nohawateri, sababu to ngona ani dubuso de ani siri lo ihiwaka."</s>
     </seg>
     <seg type="verse" id="b.MAR.5.35">
      <s id="b.MAR.5.35.1">So de Una ka wobobicarasi, de o Yairus awi tahuno o sosulo yamuruo naga yahino.</s>
      <s id="b.MAR.5.35.2">De ona magena wisibubusu o Yairuska, de itemo, "Upa ngona ma Baba Guru nowigolo kali, sababu ani ngopa mosoneka."</s>
     </seg>
     <seg type="verse" id="b.MAR.5.36">
      <s id="b.MAR.5.36.1">La de o Yesus woise, de ka wotemo o Yairuska, "Upa ani sininga itura, de nopiricaya bato."</s>
     </seg>
     <seg type="verse" id="b.MAR.5.37">
      <s id="b.MAR.5.37.1">De o nyawa ma somoa wasimahawa, ka cawali o Petrus, de lo o Yakobus de o Yohanes ona yasinoto ria de nongoru, ona magena wasimaha iwimote o Yairus awi tahuka.</s>
     </seg>
     <seg type="verse" id="b.MAR.5.38">
      <s id="b.MAR.5.38.1">So de ona imasidiado de o Yesus wadaheno, o nyawa yadadala yahika yahino so ikalala de lo yododora manga ili yapoputuruka, sababu mosoneka.</s>
     </seg>
     <seg type="verse" id="b.MAR.5.39">
      <s id="b.MAR.5.39.1">Kagena de Una wowosa de wotemo onaka, "O ngopa muna manena mosonewa, duma mikioloka, so upa niari."</s>
     </seg>
     <seg type="verse" id="b.MAR.5.40">
      <s id="b.MAR.5.40.1">Duma o nyawa yadadala magena iminako o ngopa muna magena mosoneka, so yangodu Una wisiihe.</s>
      <s id="b.MAR.5.40.2">De o nyawa yangodu magena wasulo so isupuka, de Una wangaho o ngopa magena ma awa de ma baba de Awi muri yaruwange, so o ngihi kiaka o ngopa magena ami bake yahado kagena iwosa.</s>
     </seg>
     <seg type="verse" id="b.MAR.5.41">
      <s id="b.MAR.5.41.1">Qabolo de Una wacoho o ngopa magena ami giaka, de wotemo munaka, "Talita kumi!"</s>
      <s id="b.MAR.5.41.2">O Yahudika manga demo magena ma ngale, "He, Ai ngopa!</s>
      <s id="b.MAR.5.41.3">Nomomi!"</s>
     </seg>
     <seg type="verse" id="b.MAR.5.42">
      <s id="b.MAR.5.42.1">O ngopa ami umuru o taungu mogiowo de sinoto magena gila-gila momomi de motagi.</s>
      <s id="b.MAR.5.42.2">Yangodu mikelelo momomi de motagi gena ka yohairani icarawa.</s>
     </seg>
     <seg type="verse" id="b.MAR.5.43">
      <s id="b.MAR.5.43.1">Duma Una wapoma, la ona upa lo isihabari o hali magegena bai nagoonaka bato.</s>
      <s id="b.MAR.5.43.2">De wosulo onaka, la muna o ino imihike la mooqo.</s>
     </seg>
    </div>
    <div type="chapter" id="b.MAR.6">
     <seg type="verse" id="b.MAR.6.1">
      <s id="b.MAR.6.1.1">O Yesus de Awi muri-muri imajobo so itagi to Una Awi soa de Awi dokuka.</s>
     </seg>
     <seg type="verse" id="b.MAR.6.2">
      <s id="b.MAR.6.2.1">O Sabat ma wangeka de Una wodoto o puji ma tahuka.</s>
      <s id="b.MAR.6.2.2">Kagena o Nazaret ma nyawa yadala yoise to Una Awi dodoto de ona yohairani so itemo, "Nagoona widoto so to Una Awi pade de Awi cawaro maro komagena.</s>
      <s id="b.MAR.6.2.3">De to Una Awi kuasa kiano wamake so aku waaka o nonako ihahairani.</s>
     </seg>
     <seg type="verse" id="b.MAR.6.3">
      <s id="b.MAR.6.3.1">Igogou!</s>
      <s id="b.MAR.6.3.2">Una manena cawali o tahu woaaka moi, ma awa gena ongo Maria, de Awi nongoru o Yakobus, o Yoses, o Yudas de o Simon.</s>
      <s id="b.MAR.6.3.3">De Awi bira lo kanena igoge so pomasihie moi."</s>
      <s id="b.MAR.6.3.4">So ona yodupa kawa yoise maro o kia Una wotetemo gena.</s>
     </seg>
     <seg type="verse" id="b.MAR.6.4">
      <s id="b.MAR.6.4.1">Kagena de Una wotemo onaka, "O nabi moi asa iwisihoromati gena o bi doku de o bi soa ma somoaka, duma ka cawali awi doku de awi soaka de awi gianongoru de awi awabira gena iwipiricayawa."</s>
     </seg>
     <seg type="verse" id="b.MAR.6.5">
      <s id="b.MAR.6.5.1">Komagena so o riho magenaka o nonako ihahairani idalawa waaka, so ka cawali o nyawa yamuruo naga yasisiri de ka Awi gia wasipaqa de yalohaka.</s>
     </seg>
     <seg type="verse" id="b.MAR.6.6">
      <s id="b.MAR.6.6.1">So Una wohairani qadoohaso ona manga piricaya ihiwa.</s>
      <s id="b.MAR.6.6.2">Magena de o Yesus wotagi o bi doku wakiloli so Una wodoto.</s>
     </seg>
     <seg type="verse" id="b.MAR.6.7">
      <s id="b.MAR.6.7.1">Una Awi muri yamogiowo de sinoto waaso imatolomu Unano la o kuasa wahikeka, la aku o toka yodusu de wasulo la itagi yasosinoto.</s>
     </seg>
     <seg type="verse" id="b.MAR.6.8">
      <s id="b.MAR.6.8.1">Duma Una o siminiko wadedemo kasi, wotemo komanena, "Nia dodagi ma rabaka upa lo o kia naga nimagaho, cawali ka o didiki.</s>
      <s id="b.MAR.6.8.2">Upa o maru nimagaho, o karong, eko lo o pipi.</s>
     </seg>
     <seg type="verse" id="b.MAR.6.9">
      <s id="b.MAR.6.9.1">Nia tarupa nimasitibaku de nia baju gena ka nia roheka.</s>
     </seg>
     <seg type="verse" id="b.MAR.6.10">
      <s id="b.MAR.6.10.1">Nakoso o doku moika niwosa de ka o tahu moika nimasidodogu, de upa nimatotuluru ma bati o doku magena niodongosa.</s>
     </seg>
     <seg type="verse" id="b.MAR.6.11">
      <s id="b.MAR.6.11.1">De lo nakoso o riho moika la nitulu, de ona ngini iniholu sidago nia demo o habari qaloloha magena lo yoise iholu, o riho magena niodongosa.</s>
      <s id="b.MAR.6.11.2">Duma nia qohu ma gaapo niapari kasi la imaaka o nonako moi onaka, igogou ona magena de manga fajaka o Gikimoi Awi simaka."</s>
     </seg>
     <seg type="verse" id="b.MAR.6.12">
      <s id="b.MAR.6.12.1">Kagena de ona itagi isihabari, ena gena o nyawa yangodu bilasu itoba de imatoduba to ona manga dorouno.</s>
     </seg>
     <seg type="verse" id="b.MAR.6.13">
      <s id="b.MAR.6.13.1">Igogou, Una Awi muri-muri o toka idala yodusuka, de o nyawa yasisiri manga saheku o gososo isiese so manga siri lo qalohaka.</s>
     </seg>
     <seg type="verse" id="b.MAR.6.14">
      <s id="b.MAR.6.14.1">Ma orasi magena ma Kolano Herodes Antipas woise ma ngale o Yesus de Awi nonako ihahairani, sababu kagena o nyawa yadadala yaaka idadi manga uru ma beto.</s>
      <s id="b.MAR.6.14.2">Sidago yaado o doku de o soaka so o bi nyawa itemo, "O Yesus gena o Yohanes Wooosi de Una asa wooho kali!</s>
      <s id="b.MAR.6.14.3">Ma sababu magegena Una wamake o buturu la waaka o nonako ihahairani."</s>
     </seg>
     <seg type="verse" id="b.MAR.6.15">
      <s id="b.MAR.6.15.1">Duma o bi nyawa ma somoa itemo, "Una magena iqoqoma ma nabi Elia de wooho kali."</s>
      <s id="b.MAR.6.15.2">De ma binukali itemo, "Una manena o nabi wimomuane moili koloko o nabi o orasi iqoqomaka."</s>
     </seg>
     <seg type="verse" id="b.MAR.6.16">
      <s id="b.MAR.6.16.1">So kagena de ma Kolano Herodes wogiise komagena, de una wotemo, "Ka o Yesus Una manena o Yohanes Wooosi bai!</s>
      <s id="b.MAR.6.16.2">Kiaka iqomaka tasulo so awi sahe yatolaka, de orasi manena wooho kali!"</s>
     </seg>
     <seg type="verse" id="b.MAR.6.18">
      <s id="b.MAR.6.18.1">Ma sababu komagena ma Kolano Herodes womasininga, ena gena ma orasi iqomaka de una womikawi ongo Herodias, muna magena o Herodes ma nongoru masirete, awi ronga o Filipus, ma peqeka.</s>
      <s id="b.MAR.6.18.2">De o Yohanes he ma para ma dala wisidapano de wingamo o Herodeska, "Ce!</s>
      <s id="b.MAR.6.18.3">Qalohawa, nako ngona nomikawi ani nongoru ma peqeka sababu muna magena ani moqoka."</s>
      <s id="b.MAR.6.18.4">So o Herodes wasulo awi prajuritka o Yohanes iwitago, so ona witagoka de lo wipiliku de o bui ma rabaka wisingosaka.</s>
     </seg>
     <seg type="verse" id="b.MAR.6.19">
      <s id="b.MAR.6.19.1">Sababu ma ngale o Yohanes awi sidapano de awi ngamo magegena ongo Herodias mitoosa, so o ngeko mosisari la ami edekati o Yohanes mowitooma, duma o Herodes iwijaga so o ngeko ihiwa.</s>
     </seg>
     <seg type="verse" id="b.MAR.6.20">
      <s id="b.MAR.6.20.1">Ma Kolano Herodes wosulo o buika o Yohanes iwijaga iwisidodiahi, sababu iwinako o Yohanes una magena awi sininga iloa de ibanari, de lo una magena o Gikimoi Awi sosulo so wisubaka.</s>
      <s id="b.MAR.6.20.2">De o Herodes lo o Yohanes awi bicara gena wodupa woise, ngaroko wisigamamuka.</s>
     </seg>
     <seg type="verse" id="b.MAR.6.21">
      <s id="b.MAR.6.21.1">Qabolo de ma Kolano Herodes awi sibuo ma wangeka, so una waaka o rarame de wakoro o bobareta yangodu, de awi kapita-kapita, de o bi kawasa ma roriri to una awi pareta ma rabaka o Galilea ma dokuka.</s>
     </seg>
     <seg type="verse" id="b.MAR.6.22">
      <s id="b.MAR.6.22.1">O rarame magena ma rabaka ongo Herodias ami ngopa moselo, so una de o nyawa wakokoro ona magena lo midupa icarawa.</s>
      <s id="b.MAR.6.22.2">So kagena de una wotemo ma jojaru magenaka, "Ngona o kia nodupa.</s>
      <s id="b.MAR.6.22.3">Nagolo bato!</s>
      <s id="b.MAR.6.22.4">Ngohi asa tonihike ngonaka."</s>
     </seg>
     <seg type="verse" id="b.MAR.6.23">
      <s id="b.MAR.6.23.1">So kagena de una wojaji o jojaru muna magenaka ma bati wosasi, de wotemo, "O kia bato ngona nagolo ngohi asa tonihike, ngaroko ai arata ma sononga moi ai tahu ma rabaka tonisitodihikeka!"</s>
     </seg>
     <seg type="verse" id="b.MAR.6.24">
      <s id="b.MAR.6.24.1">Qabolo de o jojaru magena mosupu de mosano ma awaka, "Ai awa, qaloha gena bilasu o kia tomagolo."</s>
      <s id="b.MAR.6.24.2">Ma awa mosango, "Hika nagolo o Yohanes Wooosi awi sahe."</s>
     </seg>
     <seg type="verse" id="b.MAR.6.25">
      <s id="b.MAR.6.25.1">O jojaru muna magena momatai-tai mokahika ma Kolano Herodeska, de motemo, "Ngohi tomagolo o Yohanes Wooosi awi sahe, so o orasi manena qabolo o pigaku nongado la noihike ngohika!"</s>
     </seg>
     <seg type="verse" id="b.MAR.6.26">
      <s id="b.MAR.6.26.1">Ma Kolano Herodes woise ami gogolo magena de to una awi sininga foloi ipeleso.</s>
      <s id="b.MAR.6.26.2">Ngaroko komagena, ami gogolo magena watolabutu idadi kawa, sababu wosasika awi nyawa wakokoro manga simaka.</s>
     </seg>
     <seg type="verse" id="b.MAR.6.27">
      <s id="b.MAR.6.27.1">So una gila-gila wisulo ma kapita moi wotagi o Yohanes Wooosi awi sahe waqehe.</s>
      <s id="b.MAR.6.27.2">So kagena de o prajurit moi wotagi o bui ma tahuka, la o Yohanes Wooosi asa witolaka.</s>
     </seg>
     <seg type="verse" id="b.MAR.6.28">
      <s id="b.MAR.6.28.1">So de witola qabolo de o sahe magena o pigaku wongado de wotagi wahike o jojaru magenaka.</s>
      <s id="b.MAR.6.28.2">De o jojaru magena mahike kali ma awaka.</s>
     </seg>
     <seg type="verse" id="b.MAR.6.29">
      <s id="b.MAR.6.29.1">O hali magena o Yohanes Wooosi Awi muri-muri yogiise de yanako, gila-gila ona itagi o Yohanes Wooosi awi sone ma bake yaqehe so yapoosuka.</s>
     </seg>
     <seg type="verse" id="b.MAR.6.30">
      <s id="b.MAR.6.30.1">La o Yesus Awi sosulo yamogiowo de sinoto asa iliho ikahino kali, so Unaka imatolomu de ona o manara yaaaka de yadodotoka qangodu isingangasu Unaka.</s>
     </seg>
     <seg type="verse" id="b.MAR.6.31">
      <s id="b.MAR.6.31.1">Kagena o nyawa idala icarawa yahino de binuka iliho, duma yadadala yahinoli sidago Una de Awi sosulo ioqo lo imadodoohawa.</s>
      <s id="b.MAR.6.31.2">So Una wotemo onaka, "Niahino potagi la pomatinga o riho moika, la ngini nimasiwoma kasi."</s>
     </seg>
     <seg type="verse" id="b.MAR.6.32">
      <s id="b.MAR.6.32.1">Magena de imajobo o deruku ipane so imatinga o riho moi imatitingano.</s>
     </seg>
     <seg type="verse" id="b.MAR.6.33">
      <s id="b.MAR.6.33.1">So de o nyawa yadadala yakelelo imatuluru o riho moika, de yanako ona magena nagoona.</s>
      <s id="b.MAR.6.33.2">So o nyawa o bi doku ma sigilolino magena itagi itowongi so iqomaka o riho kiaka Una de Awi sosulo yamemetaka gena.</s>
     </seg>
     <seg type="verse" id="b.MAR.6.34">
      <s id="b.MAR.6.34.1">Ma orasi o deruku wouti, Una wamake o nyawa yadala icarawa.</s>
      <s id="b.MAR.6.34.2">De Una wasayangi onaka wotemo, "Kodo!</s>
      <s id="b.MAR.6.34.3">Ona manena koloko o duba ma sowohi ihihiwa."</s>
      <s id="b.MAR.6.34.4">Magena de Una o moi-moi wasidoto idala o nyawa ona magenaka.</s>
     </seg>
     <seg type="verse" id="b.MAR.6.35">
      <s id="b.MAR.6.35.1">So de qamaqa-maqaka, de Awi muri-muri yahino itemo Unaka, "Baba!</s>
      <s id="b.MAR.6.35.2">Upa sidago qaputu sababu o riho manena imatingano.</s>
     </seg>
     <seg type="verse" id="b.MAR.6.36">
      <s id="b.MAR.6.36.1">Nakoso qaloha, lebelaha o nyawa yadadala manena nasulo itagi la ona o ino imaija kadoke o doku de o soaka imakokadateka."</s>
     </seg>
     <seg type="verse" id="b.MAR.6.37">
      <s id="b.MAR.6.37.1">Duma Una wotemo, "Ngaroko he upa!</s>
      <s id="b.MAR.6.37.2">La ngini bato niasioqo."</s>
      <s id="b.MAR.6.37.3">De ona itemo, "Nakoso o nyawa manga dala manena de miasioqo gena, ma pipi o kiaka poqehe de o roti miija la miasioqo!"</s>
     </seg>
     <seg type="verse" id="b.MAR.6.38">
      <s id="b.MAR.6.38.1">Kagena de Una wosano, "Kagena naga de nia maru.</s>
      <s id="b.MAR.6.38.2">Hika nitagili o nyawa yadadalaka niatailako."</s>
      <s id="b.MAR.6.38.3">So ona yatailakoka de yotemo, "De maena, duma cawali o roti ngai motoha de lo o nao ngai sinoto."</s>
     </seg>
     <seg type="verse" id="b.MAR.6.39">
      <s id="b.MAR.6.39.1">Qabolo de wasulo Awi muri-murika, "Hika o nyawa yadadala magena niasigogeku o dumule ma qokuka imatotolomu."</s>
     </seg>
     <seg type="verse" id="b.MAR.6.40">
      <s id="b.MAR.6.40.1">So o nyawa yadadala magena imagoge imarihi-rihi.</s>
      <s id="b.MAR.6.40.2">Kanaga o dolomu ma nuka yararatu moi de lo o dolomu ma nukali yamomoritoha.</s>
     </seg>
     <seg type="verse" id="b.MAR.6.41">
      <s id="b.MAR.6.41.1">So kagena de Una o roti ngai motoha de o nao ngai sinoto waqehe de womamataga o dipaye, de Awi sukuru watide o Gikimoiye.</s>
      <s id="b.MAR.6.41.2">Qabolo de Una o roti magena watepi-tepi de Awi muri-murika wahike la ona yasitoku o nyawa yadadala ona magenaka.</s>
      <s id="b.MAR.6.41.3">Komagena lo o nao ngai sinoto waaka so yasitoku o nyawa yadadalaka magena.</s>
     </seg>
     <seg type="verse" id="b.MAR.6.42">
      <s id="b.MAR.6.42.1">La o nyawa yadadala magena yaoqo sidago yapunu.</s>
     </seg>
     <seg type="verse" id="b.MAR.6.43">
      <s id="b.MAR.6.43.1">So kagena ona ioqo qabolo de Awi muri-muri o ino ma soohu yatolomu so ma boloi yamake o karaja mogiowo de sinoto.</s>
     </seg>
     <seg type="verse" id="b.MAR.6.44">
      <s id="b.MAR.6.44.1">O ino yaooqo magena ka yanau gena yacala motoha (o ngopeqeka de o ngopa gena yaeto waasi).</s>
     </seg>
     <seg type="verse" id="b.MAR.6.45">
      <s id="b.MAR.6.45.1">La magena qabolo de o Yesus wotemo Awi muri-murika, "Nitagi o deruku nipane la niside kadoka o doku Betsaida o talaga ma sonongaka.</s>
      <s id="b.MAR.6.45.2">Ngohi asa o nyawa yadadala ona magena tasulo iliho kasi."</s>
     </seg>
     <seg type="verse" id="b.MAR.6.46">
      <s id="b.MAR.6.46.1">So de o nyawa yadadala magena ilihoka, de Una o pido moika wakahika la wosumbayang.</s>
     </seg>
     <seg type="verse" id="b.MAR.6.47">
      <s id="b.MAR.6.47.1">So de qaputuka, Una o dududuka womatengoka, duma Awi muri-muri o deru ma rabaka gena ka wakelelo.</s>
      <s id="b.MAR.6.47.2">O deru magegena o talaga ma dongirabaka yahika</s>
     </seg>
     <seg type="verse" id="b.MAR.6.48">
      <s id="b.MAR.6.48.1">de yohoru isangisara, sababu o orasi magena o paro manga simano so yatomo.</s>
      <s id="b.MAR.6.48.2">So he qaginita Una asa wakahika onaka, de ka o ake ma qokuko wotagi.</s>
      <s id="b.MAR.6.48.3">Duma Una asa wahika manga deru ma dateka,</s>
     </seg>
     <seg type="verse" id="b.MAR.6.50">
      <s id="b.MAR.6.50.1">de Awi muri-muri wikelelo o ake ma qokuko wotagi, de ona isawangi so imatotoore, "We!</s>
      <s id="b.MAR.6.50.2">O toka!</s>
      <s id="b.MAR.6.50.3">O toka!"</s>
      <s id="b.MAR.6.50.4">So yamodo imasidotirineku.</s>
      <s id="b.MAR.6.50.5">Duma gila-gila Una woaso de wotemo, "Eh, hika nia sininga niapoputuru!</s>
      <s id="b.MAR.6.50.6">Ngohi manena o Yesus so upa nimodo!"</s>
     </seg>
     <seg type="verse" id="b.MAR.6.51">
      <s id="b.MAR.6.51.1">La Una wahika so manga deruku wopane, de o paro magena lo itoguka de iogoka.</s>
      <s id="b.MAR.6.51.2">So Una Awi muri-muri magena yosawangi de yamodo,</s>
     </seg>
     <seg type="verse" id="b.MAR.6.52">
      <s id="b.MAR.6.52.1">sababu kagunugo asa o nonako ihahairani wasikeleloku ma ngale o roti ngai motoha duma manga sininga qatogoi icarawa.</s>
      <s id="b.MAR.6.52.2">So isusa ona isihoda de yasahe to Una Awi buturu komagena ma lamo.</s>
     </seg>
     <seg type="verse" id="b.MAR.6.53">
      <s id="b.MAR.6.53.1">Ma orasi o Yesus de Awi muri-muri imasidiado o talaga ma sonongaka, de o Genesaret ma bobanesa itahu so kagena manga deru yatapuku.</s>
     </seg>
     <seg type="verse" id="b.MAR.6.54">
      <s id="b.MAR.6.54.1">Kagena de ona o deruno isupu so o nyawa Una wikelelo, de gila-gila winako.</s>
     </seg>
     <seg type="verse" id="b.MAR.6.55">
      <s id="b.MAR.6.55.1">So imagogora moi-moi manga dokuka itagi so o nyawa yasisiri manga jongutuku yasitide de Unaka yangaho kiaka yogiise Una kagena naga.</s>
     </seg>
     <seg type="verse" id="b.MAR.6.56">
      <s id="b.MAR.6.56.1">Komagena lo kiaka bato Una wotagi, o bi soaka eko o bi dokuka, ona o nyawa yasisiri o pasar ma dateka yahahadoku de igolo Unaka, "Baba, nako nomisimaha, hitilahi Ani juba ma ngoguka sutu miacoho!"</s>
      <s id="b.MAR.6.56.2">La o nyawa nagoona yacocoho gena yangodu manga siri itoguka.</s>
     </seg>
    </div>
    <div type="chapter" id="b.MAR.7">
     <seg type="verse" id="b.MAR.7.1">
      <s id="b.MAR.7.1.1">O wange moiku de o Farisika ma nyawa o bolu moi de o guru agama yamuruo naga o Yerusalemno yahino de itagi imatolomu o Yesuska.</s>
     </seg>
     <seg type="verse" id="b.MAR.7.4">
      <s id="b.MAR.7.4.1">O Yahudika ma nyawa yangodu ma boboloi o Farisika ma nyawa, ona magena o adati de o galepu yacocoho, ka o ete de o toporasi.</s>
      <s id="b.MAR.7.4.2">O galepu ma dodagi magena yamote so ona magena ioqo waasi, nakoso manga gia yatiodo waasi.</s>
      <s id="b.MAR.7.4.3">Kamagena lo o pasarka itagi la ilihono, bilasu manga gia yatiodo kasi de asa ioqo.</s>
      <s id="b.MAR.7.4.4">De kanaga idalasi o ete de o topora manga adati de manga galepu yacocoho ma bati orasi manena, maro o lelenga, de o boso, eko o hito ma leleani patiodo lo de ma galepu.</s>
      <s id="b.MAR.7.4.5">So ma orasi ona itagi imatolomu gena ona yakelelo Una Awi muri-muri ioqo de manga gia yatiodowa de yamotewa manga adati de manga galepu, ena gena bilasu manga gia yatiodo kasi imamote maro o kia o Farisika yotetemo gena.</s>
     </seg>
     <seg type="verse" id="b.MAR.7.5">
      <s id="b.MAR.7.5.1">Ma sababu magegena o bi Farisika ma nyawa de o bi guru agama Unaka wisano, "Qadoohaso Ani muri-muri yatilaku to ngone nanga ete de nanga topora manga jojoho.</s>
      <s id="b.MAR.7.5.2">Ce!</s>
      <s id="b.MAR.7.5.3">Ona ioqo de manga gia yatiodowa."</s>
     </seg>
     <seg type="verse" id="b.MAR.7.6">
      <s id="b.MAR.7.6.1">Kagena de Una watemo, "Igogou, ngini manena nikokulai!</s>
      <s id="b.MAR.7.6.2">So itero maro ma nabi Yesaya wotemo iqomaka de wosilefoka ma ngale ngini manena o Gikimoi wotemo komanena, 'O bi nyawa ona magena ihoromati Ngohi, duma cawali manga uru ma kahika, duma manga siningaka gena ihiwa.</s>
     </seg>
     <seg type="verse" id="b.MAR.7.7">
      <s id="b.MAR.7.7.1">Ma faida ihiwa ona isuba Ngohika, sababu ka to nyawa manga adati de manga galepu gena yadoto, itemo magena koloko to Ngohi Ai bobita!'</s>
     </seg>
     <seg type="verse" id="b.MAR.7.8">
      <s id="b.MAR.7.8.1">O Gikimoi Awi bobita ngini niapalako, duma o bobita o nyawano ngini niacoho niaamo-amo."</s>
     </seg>
     <seg type="verse" id="b.MAR.7.9">
      <s id="b.MAR.7.9.1">La o Yesus wotemoli onaka, "Igogou, ngini nicawaro so o Gikimoi Awi bobita nitilaku ma ngale nisilaku to ngini nia adati de nia galepu masirete.</s>
     </seg>
     <seg type="verse" id="b.MAR.7.10">
      <s id="b.MAR.7.10.1">O Gikimoi Awi bobita ma demo gena o Musa wosingangasu wotemo, 'Niahoromati to ngini nia baba de nia awa,' de lo 'Nagoona manga awa de manga baba la yatemo qatorou, ona magena manga fanggali bilasu yatooma.'</s>
     </seg>
     <seg type="verse" id="b.MAR.7.12">
      <s id="b.MAR.7.12.1">Duma ngini niasidoto o nyawaka: Ngone nanga baba de nanga awa upa he pahoromati de pariwo, hitilahi nanga dodihimoka potemo, 'Ai baba de ai awa, ngaroko o pipi ngohi bilasu tinihike nginika, magena ka to ngohi ai suba moi o Gikimoika.'</s>
     </seg>
     <seg type="verse" id="b.MAR.7.13">
      <s id="b.MAR.7.13.1">Ma ngale de to ngini nia dodoto masirete aku ngini gena niacoho nia adati de nia galepu, duma o Gikimoi Awi demo de Awi bobita ngini niapalako de nisidoohawa.</s>
      <s id="b.MAR.7.13.2">Kanaga idalasi o damato de o gulai ngini asa niaaaka imatero komagenena."</s>
     </seg>
     <seg type="verse" id="b.MAR.7.14">
      <s id="b.MAR.7.14.1">La o Yesus waaso kali o nyawa yadadala magena, de wotemo onaka, "Hika ningodu niise to Ngohi Ai ade-ade manena, la ngini asa niasahe de nianako.</s>
     </seg>
     <seg type="verse" id="b.MAR.7.15">
      <s id="b.MAR.7.15.1">O kia iwosa ngone nanga rabaku akuwa inasitorou bai!</s>
      <s id="b.MAR.7.15.2">Cawali o kia nanga rabano isusupu magena inasitorou o Gikimoi Awi simaka.((</s>
     </seg>
     <seg type="verse" id="b.MAR.7.16">
      <s id="b.MAR.7.16.1">So o nyawa nagoona de manga ngauka tanu iise la yanako.))"</s>
     </seg>
     <seg type="verse" id="b.MAR.7.17">
      <s id="b.MAR.7.17.1">Ma orasi o Yesus o nyawa yadadala wadongosaku so wotagi o tahuka wowosa de Awi muri-muri yosano Unaka, ma ngale idodooha to Una Awi ade-ade magegena.</s>
     </seg>
     <seg type="verse" id="b.MAR.7.18">
      <s id="b.MAR.7.18.1">Kagena de Una wotemo onaka, "Ce!</s>
      <s id="b.MAR.7.18.2">So niiseka de ka niasahe waasi!</s>
      <s id="b.MAR.7.18.3">Qadoohaso ngini niasahewa, ena gena o kia naga una waoqoka una magena o dorouka wingahowa, so upa nitemo una witorou o Gikimoi Awi simaka.</s>
     </seg>
     <seg type="verse" id="b.MAR.7.19">
      <s id="b.MAR.7.19.1">Sababu o kia waooqo magena to una awi siningaku iwosawa, duma iwosa awi pokoku, so ma duuru de wosihoho so isupu kali."</s>
      <s id="b.MAR.7.19.2">(De o Yesus Awi demo manena Una wasingangasu, so o ino qangodu gena aku ngone paoqo.)</s>
     </seg>
     <seg type="verse" id="b.MAR.7.20">
      <s id="b.MAR.7.20.1">So kagena de Una wotemo kali, "O kia bato nanga rabano isusupu magena inasitorou o Gikimoi Awi simaka.</s>
     </seg>
     <seg type="verse" id="b.MAR.7.21">
      <s id="b.MAR.7.21.1">Sababu o nyawa manga rabano, ena gena, manga siningano asa o bi dorou moi-moi ibao so manga manara o nyafusu ma dorou iaaaka, itotosi, itotooma,</s>
     </seg>
     <seg type="verse" id="b.MAR.7.22">
      <s id="b.MAR.7.22.1">isusundali, yatotesere, de lo o dorou moi-moi iaaka, yatotodamato, de manga adati ihiwa, yatotodoosa, o ronga ma dorou iaaka, imacaralamo de isusa padoto sababu manga sahe qatogoi.</s>
     </seg>
     <seg type="verse" id="b.MAR.7.23">
      <s id="b.MAR.7.23.1">O bi dorou qangodu kiaka ibabao to ona manga sininga ma rabano, magena idadi o nyawa ona magena yasitorou o Gikimoi Awi simaka."</s>
     </seg>
     <seg type="verse" id="b.MAR.7.24">
      <s id="b.MAR.7.24.1">Kagena de o Yesus wodongosa o riho magena.</s>
      <s id="b.MAR.7.24.2">So de o Yesus wotagi o doku Tirus de lo o doku Sidon ma sigilolika, de wowosa o tahu moika womamingihu la o nyawa upa winako Una kagena naga.</s>
      <s id="b.MAR.7.24.3">Duma Awi habari iqomaka so o nyawa winakoka.</s>
     </seg>
     <seg type="verse" id="b.MAR.7.26">
      <s id="b.MAR.7.26.1">De lo o ngopeqeka moi mogiiseka, muna magena o Siria ma dokuno o Fenisia ma tonaka so o Yahudika ma nyawa misowo.</s>
      <s id="b.MAR.7.26.2">To muna ami ngopa moi o toka mingosa so mitogosaka, so muna motagi Unaka, de mobukuku de ami suba matide de mogolo la Una aku o toka wodusu ami ngopa magenano.</s>
     </seg>
     <seg type="verse" id="b.MAR.7.27">
      <s id="b.MAR.7.27.1">Kagena de Una wotemo munaka, "Bilasu ngona notamaha la o bi ngopa o ino pahike iqoma la ioqo de yapunuka.</s>
      <s id="b.MAR.7.27.2">Sababu qalohawa o bi ngopa ma ino de paqehe so o kasoka pongike."</s>
     </seg>
     <seg type="verse" id="b.MAR.7.28">
      <s id="b.MAR.7.28.1">De muna magena mosango motemo, "Kodo, Baba!</s>
      <s id="b.MAR.7.28.2">O bi kaso o meja ma litimika lo yodamaha o bi ngopa manga ino ma reremo, la nako itura, de o kaso magena lo aku yaoqo."</s>
     </seg>
     <seg type="verse" id="b.MAR.7.29">
      <s id="b.MAR.7.29.1">De Una womitemo, "Sababu ani sosango itero de nagogou ma loha, o orasi manena qabolo ani ngopa ami toka asa imahoi de mitogosa kawa.</s>
      <s id="b.MAR.7.29.2">So notagi la noliho ani dokuka."</s>
     </seg>
     <seg type="verse" id="b.MAR.7.30">
      <s id="b.MAR.7.30.1">O awa muna magena moliho ami tahuka, de momimake ami ngopa mitotogosa magena momaiduka sababu milohaka, de igogou ami dogosa lo isisaka.</s>
     </seg>
     <seg type="verse" id="b.MAR.7.31">
      <s id="b.MAR.7.31.1">O Tirus ma dokuka o Yesus womajobo o doku Sidon watilaku de asa wotagi o Galilea ma talagaka.</s>
      <s id="b.MAR.7.31.2">Womasidiado o Dekapolis ma daera ma rabaka,</s>
     </seg>
     <seg type="verse" id="b.MAR.7.32">
      <s id="b.MAR.7.32.1">de o nyawa moi witotopongo de awi laqe itimisi o Yesuska witota.</s>
      <s id="b.MAR.7.32.2">O nyawa una magena awi dodiao moi o Yesus iwibaja la tanu wipaqa.</s>
     </seg>
     <seg type="verse" id="b.MAR.7.33">
      <s id="b.MAR.7.33.1">So kagena de Una iwitinga o nyawa yadadalano, de Awi raraga o nyawa una magena awi ngauka wosiguruto de Awi kibi wosipalasa o nyawa gena awi laqeka.</s>
     </seg>
     <seg type="verse" id="b.MAR.7.34">
      <s id="b.MAR.7.34.1">O dipaye womamataga so Awi woma walia de wotemo, "Efata!" ma ngale "Ipelenga!"</s>
     </seg>
     <seg type="verse" id="b.MAR.7.35">
      <s id="b.MAR.7.35.1">Kagena de o nyawa una magena awi ngau ipelenga so womasigiseka, de awi laqe ipalata so aku wobicaraka.</s>
     </seg>
     <seg type="verse" id="b.MAR.7.36">
      <s id="b.MAR.7.36.1">De ona yangoduka o Yesus wasibobita, "Upa lo nisingangasu."</s>
      <s id="b.MAR.7.36.2">Ngaroko wapoma komagena, duma ona foloika isibicara.</s>
     </seg>
     <seg type="verse" id="b.MAR.7.37">
      <s id="b.MAR.7.37.1">So o nyawa ona magena ka yohairani icarawa de yotemo, "Igogou!</s>
      <s id="b.MAR.7.37.2">Yatotopongo lo imasigise de imomou lo ibicaraka.</s>
      <s id="b.MAR.7.37.3">Qangodu waaaka gena ka idadi qaloha."</s>
     </seg>
    </div>
    <div type="chapter" id="b.MAR.8">
     <seg type="verse" id="b.MAR.8.1">
      <s id="b.MAR.8.1.1">Ma orasi magena de o nyawa yadadala o bolu moi yahino imatolomu kali.</s>
      <s id="b.MAR.8.1.2">To ona manga ino ihiwaka, so o Yesus Awi muri-muri waaso de wotemo onaka,</s>
     </seg>
     <seg type="verse" id="b.MAR.8.2">
      <s id="b.MAR.8.2.1">"Kodo!</s>
      <s id="b.MAR.8.2.2">Ngohi tasayangi o nyawa yadadala ona manena.</s>
      <s id="b.MAR.8.2.3">Kanaga he o wange saange qabolo ona dede Ngohi, de o orasi manena ona manga maru ihiwaka.</s>
     </seg>
     <seg type="verse" id="b.MAR.8.3">
      <s id="b.MAR.8.3.1">Nakoso Ngohi tosulo ona iliho de manga poko ma raba ihiwa, done ona yalumo-lumo so o ngeko ma soaka de iruba.</s>
      <s id="b.MAR.8.3.2">Foloisi o nyawa ma binuka manena ma soa ikukuruno."</s>
     </seg>
     <seg type="verse" id="b.MAR.8.4">
      <s id="b.MAR.8.4.1">Una Awi muri-muri isango itemo, "Baba, o riho manena imatinga-tingano.</s>
      <s id="b.MAR.8.4.2">De o ino kiano pamake la o nyawa yangodu manena pasioqo."</s>
     </seg>
     <seg type="verse" id="b.MAR.8.5">
      <s id="b.MAR.8.5.1">De Una wosano onaka, "Kagena naga to ngini ningodu de nia maru?"</s>
      <s id="b.MAR.8.5.2">De Awi muri-muri itemo, "Manena naga ka o roti ngai tumudingi."</s>
     </seg>
     <seg type="verse" id="b.MAR.8.6">
      <s id="b.MAR.8.6.1">Kagena de Una wasulo o nyawa yadadala magena, yangodu o tonaka imagogeku.</s>
      <s id="b.MAR.8.6.2">De o roti ngai tumudingi magena waqehe so Awi sukuru watide o Gikimoiye.</s>
      <s id="b.MAR.8.6.3">Qabolo de watepi-tepi de to Una Awi gia, so wahike Awi muri-murika la ona isitoku o nyawa yadadala magenaka.</s>
      <s id="b.MAR.8.6.4">So Awi muri-muri ona yaaka maro o kia Una wasulo.</s>
     </seg>
     <seg type="verse" id="b.MAR.8.7">
      <s id="b.MAR.8.7.1">Kagena lo to ona de manga nao ibiuuqu ngai muruo naga.</s>
      <s id="b.MAR.8.7.2">O Yesus waqehe o bi nao magena de Awi sukuru idola o Gikimoika, de wasulo Awi muri-murika so yasitoku kali o bi nao magena.</s>
     </seg>
     <seg type="verse" id="b.MAR.8.9">
      <s id="b.MAR.8.9.1">Kagena de o nyawa ona magena yaoqo sidago yangodu yapunuka, gena yanau manga dala nagala yacala iha (o ngopeqeka de o ngopa gena yaeto waasi).</s>
      <s id="b.MAR.8.9.2">Qabolo Awi muri-muri wasulo so o ino ma soohu yatolomu so yamake sidago o karaja tumudingi lo iwedo.</s>
      <s id="b.MAR.8.9.3">Qabolo de Una wasulo so o nyawa yadadala magena moi-moi iliho manga dokuka.</s>
     </seg>
     <seg type="verse" id="b.MAR.8.10">
      <s id="b.MAR.8.10.1">So Una de Awi muri-muri gila-gila o deruku ipane so imajobo itagi o Dalmanuta ma tonaka.</s>
     </seg>
     <seg type="verse" id="b.MAR.8.11">
      <s id="b.MAR.8.11.1">O Farisika yamuruo naga yahino kali o Yesuska, so imatekekasango de Una ma ngale o dorouku wisitura, so yogolo Una o nonako ihahairani wosikelelo la ona aku yanako igogou Una o Gikimoi wisulo so wahino.</s>
     </seg>
     <seg type="verse" id="b.MAR.8.12">
      <s id="b.MAR.8.12.1">Una Awi woma walia so wosango, "Ce!</s>
      <s id="b.MAR.8.12.2">Qadoohaso ngini o bi nyawa o orasi manena de nigolo Ngohi taaka o nonako nginika.</s>
      <s id="b.MAR.8.12.3">Toholu!</s>
      <s id="b.MAR.8.12.4">Ngini tinisingangasu igogou, ngaroko nigolo lo Ngohi taakawa o nonako maro komagena ma meta o nyawa ngini manenaka."</s>
     </seg>
     <seg type="verse" id="b.MAR.8.13">
      <s id="b.MAR.8.13.1">Qabolo de Una ona magena wadongosa de o deruku wopane kali, so womajobo kadoke o talaga ma sonongaka.</s>
     </seg>
     <seg type="verse" id="b.MAR.8.14">
      <s id="b.MAR.8.14.1">O Yesus Awi muri-muri imariwosa so o maru imagahowa.</s>
      <s id="b.MAR.8.14.2">So ona ihawateri sababu manga deruka cawali o roti ngai moi.</s>
     </seg>
     <seg type="verse" id="b.MAR.8.15">
      <s id="b.MAR.8.15.1">Una wotemo onaka, "Nimasitiari, ma ngale o Farisika manga ragi de o Herodes awi ragi bai!"</s>
     </seg>
     <seg type="verse" id="b.MAR.8.16">
      <s id="b.MAR.8.16.1">Kagena de o muri-muri imatekebicara moi de moika, de itemo, "Una wotemo komagena sababu to ngone nanga roti ihiwa."</s>
     </seg>
     <seg type="verse" id="b.MAR.8.17">
      <s id="b.MAR.8.17.1">Una ka wanako Awi muri-muri manga sininga de o kia ona isibicara.</s>
      <s id="b.MAR.8.17.2">So Una wotemo onaka, "Ce!</s>
      <s id="b.MAR.8.17.3">Ngini nia sininga isusa ma ngale to ngini nia roti ihiwa.</s>
      <s id="b.MAR.8.17.4">Qadodooha so ngini niasihoda waasi de niasahe waasi sidago o orasi manena.</s>
      <s id="b.MAR.8.17.5">Kodo!</s>
      <s id="b.MAR.8.17.6">Kiaso nia piricaya ikurangi maro komagena.</s>
     </seg>
     <seg type="verse" id="b.MAR.8.18">
      <s id="b.MAR.8.18.1">To ngini de nia lakoka duma niakelelowa, de to ngini de nia ngauka duma niisewa!</s>
      <s id="b.MAR.8.18.2">Ngini niosiningawa Ai nonako ihahairani.</s>
     </seg>
     <seg type="verse" id="b.MAR.8.19">
      <s id="b.MAR.8.19.1">Ma orasi o roti ngai motoha tatepi-tepi, de o nyawa yacala motoha tahike so yaoqoka.</s>
      <s id="b.MAR.8.19.2">Sababu ngini masirete niatolomu so ma soohu o karaja muruo."</s>
      <s id="b.MAR.8.19.3">So ona itemo, "O karaja mogiowo de sinoto."</s>
     </seg>
     <seg type="verse" id="b.MAR.8.20">
      <s id="b.MAR.8.20.1">"De ma orasi moili Ngohi o roti ngai tumudingi tatepi-tepi de tasioqoka o nyawa yacala iha.</s>
      <s id="b.MAR.8.20.2">De kanaga ma soohu o karaja tumudingi, magena lo ngini masirete niatolomu.</s>
     </seg>
     <seg type="verse" id="b.MAR.8.21">
      <s id="b.MAR.8.21.1">So, idodooha nianakowa eko niasahe waasi."</s>
     </seg>
     <seg type="verse" id="b.MAR.8.22">
      <s id="b.MAR.8.22.1">O Yesus de Awi muri-muri imasidiado o Betsaidaka, de o nyawa moi wopipilo iwingaho o Yesuska.</s>
      <s id="b.MAR.8.22.2">De o Yesus iwibaja la tanu o nyawa wopipilo una magena iwipaqa la womasigelelo.</s>
     </seg>
     <seg type="verse" id="b.MAR.8.23">
      <s id="b.MAR.8.23.1">Magena de o Yesus o nyawa wopipilo una magena iwituda so wisisupu o doku ma duduka.</s>
      <s id="b.MAR.8.23.2">La o Yesus to Una Awi kibi wisipurai awi lakoko de Awi gia wosipaqa de wisano, "Nomasigeleloka?"</s>
     </seg>
     <seg type="verse" id="b.MAR.8.24">
      <s id="b.MAR.8.24.1">Kagena de o nyawa magena womaginano awi simaka de wotemo, "Iya, ngohi o nyawa takelelo, duma maro ka o gota ma hutu itagi-tagi."</s>
     </seg>
     <seg type="verse" id="b.MAR.8.25">
      <s id="b.MAR.8.25.1">So o Yesus Awi gia wosipaqa kali awi lakoka.</s>
      <s id="b.MAR.8.25.2">So orasi magena qabolo de awi lako qaloha kali so womasigeleloka, de wanako itiaika.</s>
     </seg>
     <seg type="verse" id="b.MAR.8.26">
      <s id="b.MAR.8.26.1">Komagena de o Yesus wosulo unaka, "Tagi noliho!</s>
      <s id="b.MAR.8.26.2">De upa lo nokahika kali o doku magenaka."</s>
     </seg>
     <seg type="verse" id="b.MAR.8.27">
      <s id="b.MAR.8.27.1">O Yesus de Awi muri-muri itagi o Kaisarea Filipi ma soa de ma dokuka.</s>
      <s id="b.MAR.8.27.2">Itagi so manga dodagi ma rabaka Una wasano onaka, "Nako o nyawa gena ona itemo, Ngohi manena naguuna."</s>
     </seg>
     <seg type="verse" id="b.MAR.8.28">
      <s id="b.MAR.8.28.1">De ona isango itemo, "Kanaga ma binuka itemo o Yohanes Wooosi, de ma binukali itemo ma nabi Elia, de o nyawa ma somoali itemo Ngona o nabi moili."</s>
     </seg>
     <seg type="verse" id="b.MAR.8.29">
      <s id="b.MAR.8.29.1">So kagena de o Yesus wosano onaka, "Duma nako ngini masirete, Ngohi manena naguuna."</s>
      <s id="b.MAR.8.29.2">O Petrus wotemo, "Baba, Ngona manena o Salamati ma Kolano."</s>
     </seg>
     <seg type="verse" id="b.MAR.8.30">
      <s id="b.MAR.8.30.1">La komagena de Una wapoma onaka, "Ma ngale Ngohi gena upa lo nisingangasu o bi nyawaka."</s>
     </seg>
     <seg type="verse" id="b.MAR.8.31">
      <s id="b.MAR.8.31.1">Qabolo de o Yesus Awi muri-murika womadedemo, ena gena wotemo onaka, "Ngohi manena, o Nyawa ma Duhutu, done o Yahudika manga roriri, o imamka ma bi sahe, de o bi guru agama ona Ngohi iholu, so ona asa isisangisara qasiri ma bati itooma de isosone.</s>
      <s id="b.MAR.8.31.2">Ngaroko iaka komagena, duma o wange saangeka de Ngohi tooho kali."</s>
     </seg>
     <seg type="verse" id="b.MAR.8.32">
      <s id="b.MAR.8.32.1">Awi sangisara de Awi sone ma ngeko gena Una Awi muri-murika wosingangasu wositotiaika.</s>
      <s id="b.MAR.8.32.2">La o Petrus woise de o Yesus Awi giaka walia la imatingaka, gila-gila wisidapano wotemo, "Baba Guru, tanu o Gikimoi wonisiraro la upa idadi komagena."</s>
     </seg>
     <seg type="verse" id="b.MAR.8.33">
      <s id="b.MAR.8.33.1">Duma womatodoka o Yesus womakiliho de wakeri-keri Awi muri-murika de o Petruska wisidapano wotemo, "He!</s>
      <s id="b.MAR.8.33.2">Iblis, noloqa!</s>
      <s id="b.MAR.8.33.3">Ani sininga magena imaterowa de o Gikimoi Awi sininga, duma ani sininga gena ka o nyawa ma sininga."</s>
     </seg>
     <seg type="verse" id="b.MAR.8.34">
      <s id="b.MAR.8.34.1">De asa o Yesus o nyawa yadadala dede Awi muri-muri watolomuno so wasibicara onaka, "O nyawa nagoona la imote Ngohi, bilasu imahadoku so manga dupa moi-moi manga sininga ma rabaka yapalako la imote-mote Ngohi, de qadoohawa nakoso o sangisara yamoku ma bati yosone.</s>
     </seg>
     <seg type="verse" id="b.MAR.8.35">
      <s id="b.MAR.8.35.1">Sababu o nyawa nagoona la manga oho o dunia manenaka foloi yosininga sidago iholu isangisara, done ona dede o Gikimoi asa imakitingaka.</s>
      <s id="b.MAR.8.35.2">Duma o nyawa nagoona ma ngale Ngohi de o Gikimoi Awi habari qaloloha gena manga rohe ma salamati isidoohawa, la ngaroko isone, duma o oho ka sidutu ikakali done asa yamake.</s>
     </seg>
     <seg type="verse" id="b.MAR.8.36">
      <s id="b.MAR.8.36.1">Ngaroko o nyawa moi o dunia de ma raba manena he qangodu ka to una, duma qangodu magena ma faida ihiwa, nakoso ma duuru una wamakewa o oho ka sidutu ikakali.</s>
     </seg>
     <seg type="verse" id="b.MAR.8.37">
      <s id="b.MAR.8.37.1">Sababu o oho ka sidutu ikakali gena niamakewa de o guraci de o salaka nisitagali, eko lo akuwa niaija de o pipi.</s>
     </seg>
     <seg type="verse" id="b.MAR.8.38">
      <s id="b.MAR.8.38.1">Ma orasi manena o dunia iwedoka de o dorou so o Gikimoi iwiholuka.</s>
      <s id="b.MAR.8.38.2">So upa o nyawa yamaqe isihabari ma ngale Ngohi de lo Ai dodoto.</s>
      <s id="b.MAR.8.38.3">Sababu nagoona yamaqe isihabari, done Ngohi o Nyawa ma Duhutu lo asa ona toholu tanako, ma orasi Ngohi tahino kali o duniaku dede to Ngohi Ai kuasa, kiaka isikokelelo maro Ai Baba Awi kuasa, de Awi malaikat yadadala."</s>
     </seg>
    </div>
    <div type="chapter" id="b.MAR.9">
     <seg type="verse" id="b.MAR.9.1">
      <s id="b.MAR.9.1.1">De o Yesus wotemoli, "Ngini tinisingangasu igogou, yamuruo naga to ngini nia sidongirabano done isone waasi, nakoso yakelelo waasi o Gikimoi Awi pareta qapoputuru."</s>
     </seg>
     <seg type="verse" id="b.MAR.9.2">
      <s id="b.MAR.9.2.1">O wange butanga ipasaka, de o Yesus wangaho Awi muri yaruwange, ena gena o Petrus, de o Yakobus, de o Yohanes itagi imatinga o tala ikukuruye moika.</s>
      <s id="b.MAR.9.2.2">To ona manga goginano ma rabaka Una Awi jamani ingali.</s>
     </seg>
     <seg type="verse" id="b.MAR.9.3">
      <s id="b.MAR.9.3.1">Awi baju idadi qaare de isiru.</s>
      <s id="b.MAR.9.3.2">Pamakewa papoka de qatebi maro komagena.</s>
     </seg>
     <seg type="verse" id="b.MAR.9.4">
      <s id="b.MAR.9.4.1">Kagena de Awi muri yaruwange iwimomote gena yakelelo kanaga o nabi yasinoto imatekebobicara de Una.</s>
      <s id="b.MAR.9.4.2">O nabi yasinoto gena o Elia de o Musa.</s>
     </seg>
     <seg type="verse" id="b.MAR.9.5">
      <s id="b.MAR.9.5.1">Kagena de o Petrus wotemo o Yesuska, "Baba Guru, qaloha bai nakoso ngone lo ngo kanena, so o dadaru ngai saange miaaka, ngai moi to Ngona, ngai moi to Musa, de ngai moi to Elia."</s>
     </seg>
     <seg type="verse" id="b.MAR.9.6">
      <s id="b.MAR.9.6.1">Patotiai gena o Petrus wanakowa o kia bilasu una wosibicara, sababu una de awi dodiao yasinoto o modo ma rabaka.</s>
     </seg>
     <seg type="verse" id="b.MAR.9.7">
      <s id="b.MAR.9.7.1">Kagena de o lobi-lobi o bolu moi iuti so yasaoka, de o lobi-lobi ma rabano o ili moi iise itemo, "Una manena to Ngohi Ai Ngopa towidododara.</s>
      <s id="b.MAR.9.7.2">Ka Unaka bilasu niwisigise!"</s>
     </seg>
     <seg type="verse" id="b.MAR.9.8">
      <s id="b.MAR.9.8.1">Manga lako yatawi, so ato imatodoka so yanano o nyawa yasinoto magena lo yahiwaka, ka cawali o Yesus womatengoka.</s>
     </seg>
     <seg type="verse" id="b.MAR.9.9">
      <s id="b.MAR.9.9.1">So ma orasi ona iuti o talaku, de wasibobita onaka wotemo, "Upa lo ngini nisingangasu o nyawaka o kia ngini niakokeleloka, ma bati Ngohi, o Nyawa ma Duhutu, tomomi Ai sone ma rabano."</s>
     </seg>
     <seg type="verse" id="b.MAR.9.10">
      <s id="b.MAR.9.10.1">La Una Awi muri-muri yacoho to Una Awi beseso magena, duma ona masirete manga sidongirabaka isibicara itemo, "To Una Awi demo 'wosoneka so wipoosuka de wooho kali' ena gena ma ngale o kia."</s>
     </seg>
     <seg type="verse" id="b.MAR.9.11">
      <s id="b.MAR.9.11.1">Mutuwade ona Unaka yosano itemo, "Qadoohaso o bi guru agama yodedemo gena o Salamati ma Kolano iwihiwasi de bilasu ma nabi Elia wahino woqomano."</s>
     </seg>
     <seg type="verse" id="b.MAR.9.12">
      <s id="b.MAR.9.12.1">So Una wasango wotemo, "Magena itero, o Elia gena igogou wahino woqomano, ma ngale wosidailako de o bi moi-moi wosidiahi.</s>
      <s id="b.MAR.9.12.2">Duma o kiali o Gikimoi Awi Jaji ma Buku ma rabaka isilefo gena done Ngohi, o Nyawa ma Duhutu, magena Ai sangisara qatubuso de lo o nyawa yadadala asa iholu.</s>
     </seg>
     <seg type="verse" id="b.MAR.9.13">
      <s id="b.MAR.9.13.1">Duma Ngohi totemo nginika, o nyawa imatero koloko o Elia gena womasidiadoka to ngini nia sidongirabaka, de o nyawa ka to ona manga sininga ma dupa yamote so wisisangisara.</s>
      <s id="b.MAR.9.13.2">Magena itero de itiaika, maro o kia isilelefo o Gikimoi Awi Jaji ma Buku ma rabaka, idodooha o Yohanes Wooosi to una awi oho ma ngeko."</s>
     </seg>
     <seg type="verse" id="b.MAR.9.14">
      <s id="b.MAR.9.14.1">Ma orasi o Yesus de Awi muri yaruwange ikahino kali, de yakelelo o nyawa yadadala yasigilolino, Awi muri-muri ma somoali de o guru agama yamuruo naga imatekeributu.</s>
     </seg>
     <seg type="verse" id="b.MAR.9.15">
      <s id="b.MAR.9.15.1">So o nyawa yadadala Una wikelelo, de ona yatodoka de imagogora Una wisibubusu.</s>
     </seg>
     <seg type="verse" id="b.MAR.9.16">
      <s id="b.MAR.9.16.1">Kagena de Una wosano o bi guru agama magenaka, "O kiali ngini nioributu."</s>
     </seg>
     <seg type="verse" id="b.MAR.9.17">
      <s id="b.MAR.9.17.1">Magena de o nyawa yadadala manga sidongirabano o nyawa moi wahino wosango, "Baba Guru, ngohi ai ngopa towingaho Ngonaka.</s>
      <s id="b.MAR.9.17.2">Una manena wimumusu de awi ili ihiwa, sababu o toka wingosaka.</s>
     </seg>
     <seg type="verse" id="b.MAR.9.18">
      <s id="b.MAR.9.18.1">Nakoso o toka iwingosa de awi rohe wosipapaka o tonaku, de awi uruno lo o geko isupu, awi ingi irita, de awi rohe lo iiraka.</s>
      <s id="b.MAR.9.18.2">So ngohi togolo Ani muri-murika la yodusu o toka magena, duma ona yaakuwa."</s>
     </seg>
     <seg type="verse" id="b.MAR.9.19">
      <s id="b.MAR.9.19.1">So kagena de Una wotemo onaka, "Idodooha ngini o bi nyawa o orasi manena!</s>
      <s id="b.MAR.9.19.2">Igogou-gogou ngini manena o nyawa nia piricaya ihihiwa.</s>
      <s id="b.MAR.9.19.3">Sidago o orasi muruosi Ngohi togoge dede ngini la tinisisabari nginika.</s>
      <s id="b.MAR.9.19.4">Ce!</s>
      <s id="b.MAR.9.19.5">O ngopa magena niwingaho Ngohino."</s>
     </seg>
     <seg type="verse" id="b.MAR.9.20">
      <s id="b.MAR.9.20.1">De ona o ngopa magena iwingaho Unaka.</s>
      <s id="b.MAR.9.20.2">La o toka magena Una wikelelo, de o ngopa una magena wiaka so awi rohe wosipapaka o tonaku, de womalololo, de awi rohe lo iira-iraka, de awi uru lo igekoka.</s>
     </seg>
     <seg type="verse" id="b.MAR.9.21">
      <s id="b.MAR.9.21.1">La Una wosano ma babaka, "So he itekaka to una awi siri manena?"</s>
      <s id="b.MAR.9.21.2">De ma baba wosango, "Ka wicecekesi.</s>
     </seg>
     <seg type="verse" id="b.MAR.9.22">
      <s id="b.MAR.9.22.1">So ma para idala rabaku wiuumo komagena lo o ake ma rabaku.</s>
      <s id="b.MAR.9.22.2">So nakoso qaloha, Baba, de tanu nowiriwo.</s>
      <s id="b.MAR.9.22.3">Kodo, Baba!</s>
      <s id="b.MAR.9.22.4">Nomigalusiri la nako Ngona ka aku de nomiriwo ngomi!"</s>
     </seg>
     <seg type="verse" id="b.MAR.9.23">
      <s id="b.MAR.9.23.1">Kagena de o Yesus wosango wotemo, "Iya, nako ngona masirete aku nopiricaya!</s>
      <s id="b.MAR.9.23.2">Qangodu asa o Gikimoi waaka, hitilahi ngona nowipiricaya."</s>
     </seg>
     <seg type="verse" id="b.MAR.9.24">
      <s id="b.MAR.9.24.1">Gila-gila ma baba una womatoore, "Ngohi topiricaya bai!</s>
      <s id="b.MAR.9.24.2">Duma, kodo, ai piricaya ka ma cunu.</s>
      <s id="b.MAR.9.24.3">So tanu noiriwo la ai piricaya nodogo la idadi qaputuru!"</s>
     </seg>
     <seg type="verse" id="b.MAR.9.25">
      <s id="b.MAR.9.25.1">Orasi magena de o Yesus wakelelo o nyawa yadadala yahino iwisidolomu, de Una wodusu o toka magenaka wotemo, "He, toka wisitotopongo de wisimumusu!</s>
      <s id="b.MAR.9.25.2">Ngohi tonisulo nosupu o ngopa manenano, de upa lo nokahinoli."</s>
     </seg>
     <seg type="verse" id="b.MAR.9.26">
      <s id="b.MAR.9.26.1">O toka magena imatoore de o ngopa awi rohe magena iira de ifoloi witirine kali, de gila-gila o toka magena isupu o ngopa magenano.</s>
      <s id="b.MAR.9.26.2">So o ngopa una magena koloko wosoneka, sidago o nyawa yangodu itemo, "Una magena wosoneka bai!"</s>
     </seg>
     <seg type="verse" id="b.MAR.9.27">
      <s id="b.MAR.9.27.1">Duma o Yesus wotagi Awi giaka wacoho de wilia wisimomi, de gila-gila o ngopa magena una womaokoka.</s>
     </seg>
     <seg type="verse" id="b.MAR.9.28">
      <s id="b.MAR.9.28.1">Qabolo de o Yesus o tahu moika womatingaka, de Awi muri-muri yahika so imasano, "Kiaso ngomi manena o toka gena miodusu miaakuwa."</s>
     </seg>
     <seg type="verse" id="b.MAR.9.29">
      <s id="b.MAR.9.29.1">De Una wosango wotemo, "O toka maro komagena, maena nidusu niaakuwa ka cawali nisumbayang o Gikimoika.</s>
      <s id="b.MAR.9.29.2">O ngeko ma somoali gena ihiwa."</s>
     </seg>
     <seg type="verse" id="b.MAR.9.30">
      <s id="b.MAR.9.30.1">Kagena de Una de Awi muri-muri imajobo kali.</s>
      <s id="b.MAR.9.30.2">So itagi o Galilea ma tonaka, duma o Yesus woholu la upa lo o nyawa winako kiaka wogoge,</s>
     </seg>
     <seg type="verse" id="b.MAR.9.31">
      <s id="b.MAR.9.31.1">sababu to Una Awi muri-muri wadotosi.</s>
      <s id="b.MAR.9.31.2">De una wotemo gena komanena, "Ngohi o Nyawa ma Duhutu manena done asa isidoa Ai saturu manga gia ma sohaka, so Ngohi asa itooma, duma o wange saangeka de asa Ngohi tooho kali."</s>
     </seg>
     <seg type="verse" id="b.MAR.9.32">
      <s id="b.MAR.9.32.1">Magena de Una Awi demo de Awi simodoto ma ngale gena ona yanakowa, duma ona yamodo so yododato imasano Unaka.</s>
     </seg>
     <seg type="verse" id="b.MAR.9.33">
      <s id="b.MAR.9.33.1">O Yesus de Awi muri-muri imasidiado o Kapernaum ma dokuka so imasidodogu o tahu moika, de wasano Awi muri-murika, "Kangano o kia nimatekesikokoholu ma orasi o dodagi ma rabaka."</s>
     </seg>
     <seg type="verse" id="b.MAR.9.34">
      <s id="b.MAR.9.34.1">Duma ona yamaqe so imapopongoka, sababu o dodagi ma rabaka ona imatekesikokoholu ma ngale nagoona foloi ilamo to ona manga sidongirabaka.</s>
     </seg>
     <seg type="verse" id="b.MAR.9.35">
      <s id="b.MAR.9.35.1">So de Una womatamiye de watolomu so wisigilolino, de wotemo onaka, "O nyawa naguuna wodupa wolamo de o nyawa ma somoa, una magena bilasu womahadoku de wodupa wariwo o nyawa yangoduka."</s>
     </seg>
     <seg type="verse" id="b.MAR.9.36">
      <s id="b.MAR.9.36.1">Qabolo de Una o ngopa wiceceke moi wingahono de wisigokono to ona manga simaka.</s>
      <s id="b.MAR.9.36.2">Gila-gila o ngopa magena witide de witoti, de wotemo onaka,</s>
     </seg>
     <seg type="verse" id="b.MAR.9.37">
      <s id="b.MAR.9.37.1">"O nyawa nagoona la o ngopa manenaka iwiqehe qaloha sababu ona imote Ngohi, magena imatero de ona lo Ngohi iqehe qaloha.</s>
      <s id="b.MAR.9.37.2">So o nyawa nagoona la Ngohi iqehe qaloha, ona manga manara magena lo ma meta Ai Babaka, sababu Ngohi Una woisulo so tahino."</s>
     </seg>
     <seg type="verse" id="b.MAR.9.38">
      <s id="b.MAR.9.38.1">De o Yohanes wotemo o Yesuska, "Baba Guru, ngomi miwikelelo o nyawa moi o toka wodusu de to Ngona Ani ronga bai!</s>
      <s id="b.MAR.9.38.2">So ngomi miwisimahawa, sababu una gena to ngomi mia dodiaowa."</s>
     </seg>
     <seg type="verse" id="b.MAR.9.39">
      <s id="b.MAR.9.39.1">Duma o Yesus wotemo, "Upa niwisimahawa una magena, sababu o nyawa moi lo yahiwa o nonako ihahairani waaka de to Ngohi Ai ronga, gila-gila womabulutu de Ai ronga ma dorou wogaka.</s>
     </seg>
     <seg type="verse" id="b.MAR.9.40">
      <s id="b.MAR.9.40.1">Sababu o nyawa la inalalawangiwa, ona magena to ngone nanga dodiao.</s>
     </seg>
     <seg type="verse" id="b.MAR.9.41">
      <s id="b.MAR.9.41.1">Ngini tinisingangasu igogou, nagoona yodupa ngini iniriwo, sababu igogou ngini Ngohi o Salamati ma Kolano Ai nyawa nimomote, ngaroko ka o ake yasiudo, duma igogou ona magena done asa yamake manga fanggali o Gikimoino."</s>
     </seg>
     <seg type="verse" id="b.MAR.9.42">
      <s id="b.MAR.9.42.1">"Nagoona o sababu moi yaaka so o nyawa ma ceceke to ngini nia sidongirabaka Ngohi he ipiricaya kawa, ona magena o Gikimoi asa wafanggali de o dorou foloi ilamo.</s>
      <s id="b.MAR.9.42.2">Lebelaha o teto ilalamo-lamo moi manga toloka isidopilikuka de o teoku yolutuka.</s>
     </seg>
     <seg type="verse" id="b.MAR.9.43">
      <s id="b.MAR.9.43.1">Nakoso de ani gia la ngona o dorouku notura, hika la nabitoguka!</s>
      <s id="b.MAR.9.43.2">Lebelaha ngona nooho dede o Gikimoi de ani gia ka ma sononga, upa sidago de ani gia ngai sinoto de ngona o narakaku asa niumo, ena gena o uku ma sora ikokakalika.((</s>
     </seg>
     <seg type="verse" id="b.MAR.9.44">
      <s id="b.MAR.9.44.1">Kagena o uku itatatuwa, de o gai lo asa isonewa.))</s>
     </seg>
     <seg type="verse" id="b.MAR.9.45">
      <s id="b.MAR.9.45.1">Nakoso de ani qohu la ngona o dorouku notura, hika la nabitoguka!</s>
      <s id="b.MAR.9.45.2">Lebelaha ngona nooho dede o Gikimoi de ani qohu ka ma sononga, upa sidago de ani qohu ngai sinoto de ngona o narakaku asa niumo.((</s>
     </seg>
     <seg type="verse" id="b.MAR.9.46">
      <s id="b.MAR.9.46.1">Kagena o uku itatatuwa, de o gai lo asa isonewa.))</s>
     </seg>
     <seg type="verse" id="b.MAR.9.47">
      <s id="b.MAR.9.47.1">Nakoso ka cawali ani lako ma sononga de ngona o dorouku notura, lebelaha ani lako magena napeleuka.</s>
      <s id="b.MAR.9.47.2">Foloisi qaloha ngona nooho dede o Gikimoi Awi pareta ma rabaka de ani lako ka ma sononga, upa sidago de ani lako ngai sinoto de ngona o narakaku asa niumo.</s>
     </seg>
     <seg type="verse" id="b.MAR.9.48">
      <s id="b.MAR.9.48.1">Kagena o uku itatatuwa, de o gai lo asa isonewa.</s>
     </seg>
     <seg type="verse" id="b.MAR.9.49">
      <s id="b.MAR.9.49.1">O nyawa isigeto manga dorou asa isitebi de o uku ma sahu, imatero koloko o gaso o duba ma lake isitebi de o gasi la o Gikimoi wodupa.</s>
     </seg>
     <seg type="verse" id="b.MAR.9.50">
      <s id="b.MAR.9.50.1">To ngini nia gogoho imatero de o gasi, sababu de ma faida.</s>
      <s id="b.MAR.9.50.2">So nakoso o gasi magena qamiri kawa so qahaoka, de niaaka niadodoohasi la aku qamiri kali.</s>
      <s id="b.MAR.9.50.3">Komagena lo ngini Ngohi nimomote gena upa nimatekesikokoholu, duma nidadi maro o gasi qaloloha la nia oho ma rabaka gena ka cawali o rimoi de o sohi."</s>
     </seg>
    </div>
    <div type="chapter" id="b.MAR.10">
     <seg type="verse" id="b.MAR.10.1">
      <s id="b.MAR.10.1.1">Qabolo de o Yesus o riho magena wodongosa so wotagi o Yudea ma daeraka o Yordan ma sonongaka.</s>
      <s id="b.MAR.10.1.2">O bi nyawa yadadala yahino Una widolomu noli.</s>
      <s id="b.MAR.10.1.3">Kagena de maro Awi biasa moi Una wadoto kali.</s>
     </seg>
     <seg type="verse" id="b.MAR.10.2">
      <s id="b.MAR.10.2.1">O Farisika ma nyawa yamuruo naga yahino kali, de manga edekati Una Awi sala yasari so itemo, "Mote nanga agama ma bobita, aku o nyawa manga peqeka yaholu?"</s>
     </seg>
     <seg type="verse" id="b.MAR.10.3">
      <s id="b.MAR.10.3.1">Kagena de Una wosango, "O Musa o bobita winihike nginika gena idodooha."</s>
     </seg>
     <seg type="verse" id="b.MAR.10.4">
      <s id="b.MAR.10.4.1">De ona yosango, "O Musa womisimaha ngomi aku to ngomi mia peqeka miaholu, hitilahi ngomi o surati ngongolu ma surati migaka kasi."</s>
     </seg>
     <seg type="verse" id="b.MAR.10.5">
      <s id="b.MAR.10.5.1">De Una wasitemo onaka, "Sababu to ngini nia sininga qatogoi sidago o Musa o bobitaka wosilefo.</s>
     </seg>
     <seg type="verse" id="b.MAR.10.6">
      <s id="b.MAR.10.6.1">Duma ma solano ma orasi Una o nyawa waaka, gena Una Awi Jaji ma Buku ma rabaka itemo, 'O Gikimoi o nyawa waaka yanau de o ngopeqeka.</s>
     </seg>
     <seg type="verse" id="b.MAR.10.7">
      <s id="b.MAR.10.7.1">Ma sababu magegena yanau moi bilasu ma baba de ma awa wadongosa la una de awi peqekaka, so ona asa idadi ka ka moi,</s>
     </seg>
     <seg type="verse" id="b.MAR.10.8">
      <s id="b.MAR.10.8.1">so ona magena yasinoto kawa, duma ka ka moi.'</s>
     </seg>
     <seg type="verse" id="b.MAR.10.9">
      <s id="b.MAR.10.9.1">Ma ngale magegena so o kia igogou o Gikimoi wasirimoika, upa lo o nyawa pasiritinga."</s>
     </seg>
     <seg type="verse" id="b.MAR.10.10">
      <s id="b.MAR.10.10.1">Qaboloka de Una o tahuka wowosa de Awi muri-muri wimote la yosano o kia Una wosibobicaraka gena.</s>
     </seg>
     <seg type="verse" id="b.MAR.10.11">
      <s id="b.MAR.10.11.1">Una wotemo onaka, "Naguuna ma peqeka womiholuka de wokawi de o ngopeqeka ma somoali, una magena he wosundali ma ngale ma peqeka ma nonomaka.</s>
     </seg>
     <seg type="verse" id="b.MAR.10.12">
      <s id="b.MAR.10.12.1">Komagena lo o ngopeqeka moi ma roka mowiholuka de mokawi de yanau ma somoali, muna magena he mosundali ma ngale ma roka ma nonomaka."</s>
     </seg>
     <seg type="verse" id="b.MAR.10.13">
      <s id="b.MAR.10.13.1">So o bi nyawa manga ngopa o Yesuska yaaho la wapaqa de wogolo tanu o Gikimoi Awi laha wasicatu onaka, duma Awi muri-muri yatoosa so yadogore ona magenaka, "Upa niahika!"</s>
     </seg>
     <seg type="verse" id="b.MAR.10.14">
      <s id="b.MAR.10.14.1">Ma orasi o Yesus wakelelo o hali magena, Una wongamo de wotemo onaka, "Niaqohaka, la o bi ngopa ona magena yahino Ngohino.</s>
      <s id="b.MAR.10.14.2">Upa lo niafati de lo niasimahawa.</s>
      <s id="b.MAR.10.14.3">Sababu o bi nyawa imatero maro o ngopa ona manena asa yaaku iwosa o Gikimoi Awi paretaka.</s>
     </seg>
     <seg type="verse" id="b.MAR.10.15">
      <s id="b.MAR.10.15.1">So ngini tinisingangasu igogou, nakoso ngini niholu o Gikimoi ngini winipareta maro ka o ngopa, ngini magena akuwa niamake o Gikimoi Awi pareta."</s>
     </seg>
     <seg type="verse" id="b.MAR.10.16">
      <s id="b.MAR.10.16.1">Kagena de Una o bi ngopa magena watoti de Awi gia wasipaqa manga sabiku, so wogolo tanu o Gikimoi Awi laha wasicatu onaka.</s>
     </seg>
     <seg type="verse" id="b.MAR.10.17">
      <s id="b.MAR.10.17.1">Ma orasi o Yesus Awi dodagi wadofa kali, de o nyawa moi widogogora Unaka.</s>
      <s id="b.MAR.10.17.2">De o nyawa una magena wobukuku de wosuba Unaka, de womasano, "Baba Guru, Ani sininga qaloloha, ngohi bilasu o kia taaka la tamake o oho ikokakali."</s>
     </seg>
     <seg type="verse" id="b.MAR.10.18">
      <s id="b.MAR.10.18.1">"Qadoohaso ngona notemo Ngohi Ai sininga qaloha.</s>
      <s id="b.MAR.10.18.2">Kanena moiwa manga sininga qaloloha, cawali o Gikimoi masirete.</s>
     </seg>
     <seg type="verse" id="b.MAR.10.19">
      <s id="b.MAR.10.19.1">Ngona nanakoka o Gikimoi Awi bobita, 'Upa ngona notooma, upa ngona nosundali, upa ngona notosi, upa de o galaki ani dodiaoka gena ikokulai, upa nosidarafa de lo nahoromati ani baba de ani awa.' "</s>
     </seg>
     <seg type="verse" id="b.MAR.10.20">
      <s id="b.MAR.10.20.1">De una wosango wotemo, "Baba Guru, o bobita qangodu magena tamoteka ma orasi ngohi ka togogohiduuru kasi."</s>
     </seg>
     <seg type="verse" id="b.MAR.10.21">
      <s id="b.MAR.10.21.1">O Yesus iwitailako o nyawa una magena, de wigalusiri so wotemo, "Cawali o ngai moisi naaka waasi.</s>
      <s id="b.MAR.10.21.2">Notagi kasi la ani kia bato nosiija de ma pipi o nyawa isususaka nasitoku, la ngona asa namake o arata ma duhutu o sorogaka.</s>
      <s id="b.MAR.10.21.3">Qaboloka, de nahino la noimote Ngohi."</s>
     </seg>
     <seg type="verse" id="b.MAR.10.22">
      <s id="b.MAR.10.22.1">Woise o Yesus wotemo komagena, so kagena de o nyawa una magena wituhudu, so wotagi o riho magena wodongosa de awi sininga ipeleso, sababu una magena foloi wokaya.</s>
     </seg>
     <seg type="verse" id="b.MAR.10.23">
      <s id="b.MAR.10.23.1">La o Yesus womaginano Awi muri-murika, de wotemo onaka, "Igogou!</s>
      <s id="b.MAR.10.23.2">Isusa icarawa o nyawa ikakaya o Gikimoi iwisigise la iwosa Awi pareta ma rabaka."</s>
     </seg>
     <seg type="verse" id="b.MAR.10.24">
      <s id="b.MAR.10.24.1">Awi muri-muri asa yohairani Una Awi demo magena.</s>
      <s id="b.MAR.10.24.2">Duma Una wosidadu wotemo onaka, "Ai ngopa-ngopa, igogou isusa o nyawa asa iwosa o Gikimoi Awi paretaka!</s>
     </seg>
     <seg type="verse" id="b.MAR.10.25">
      <s id="b.MAR.10.25.1">Lebelaha o unta moi asa iwosa o yaiti ma kupeka, nako positero o nyawa wokakaya moi wowosa o Gikimoi Awi pareta ma rabaka."</s>
     </seg>
     <seg type="verse" id="b.MAR.10.26">
      <s id="b.MAR.10.26.1">O Yesus Awi demo magena Awi muri-muri foloi yohairani, sidago imatekebicara moi de moika, "We!</s>
      <s id="b.MAR.10.26.2">Nako igogou komagena, done nagoona asa aku isalamati la yamake o oho ka sidutu ikakali."</s>
     </seg>
     <seg type="verse" id="b.MAR.10.27">
      <s id="b.MAR.10.27.1">Kagena de Una wakeri-keri de wotemo, "Nakoso maha de o nyawa manga manara o duniaka, gena idadiwa.</s>
      <s id="b.MAR.10.27.2">Duma nakoso maha de o Gikimoi Awi manara, de qangodu magena aku Una waaka."</s>
     </seg>
     <seg type="verse" id="b.MAR.10.28">
      <s id="b.MAR.10.28.1">De o Petrus wotemo, "He!</s>
      <s id="b.MAR.10.28.2">Ngomi manena mia moi-moi lo qangodu miodongosaka so Ngona minimoteka, so o kia asa miamake."</s>
     </seg>
     <seg type="verse" id="b.MAR.10.29">
      <s id="b.MAR.10.29.1">O Yesus wotemo, "Nginika tinisingangasu igogou, o nyawa nagoona manga tahu yodongosaka, eko manga gianongoru de manga awabira, eko manga awa de manga baba, eko manga ngopa-ngopa eko lo manga doro sababu ma ngale Ngohi de o habari qaloloha o Gikimoino,</s>
     </seg>
     <seg type="verse" id="b.MAR.10.30">
      <s id="b.MAR.10.30.1">o orasi manena ona magena asa yamake foloi idala.</s>
      <s id="b.MAR.10.30.2">Ona asa yamake ma giliho sidago ma para o ratu moi to ona manga tahu, manga gianongoru, manga awabira, manga awa, manga ngopa-ngopa, manga doro, de o moi-moi o duniaka de komagena lo o sangisara.</s>
      <s id="b.MAR.10.30.3">De ma orasi ma simaka asa o nyawa ona magena yamake ma fanggali o oho qaloloha de ikokakali.</s>
     </seg>
     <seg type="verse" id="b.MAR.10.31">
      <s id="b.MAR.10.31.1">Igogou, done o nyawa yadala o orasi manena iqoqoma gena done asa ka itotuuru, so o orasi manena o nyawa yadala ibitototuuru gena done asa iqoqoma kali."</s>
     </seg>
     <seg type="verse" id="b.MAR.10.32">
      <s id="b.MAR.10.32.1">Qabolo de o Yesus de Awi muri-muri manga dodagi yadofa kali so ikahie o doku Yerusalemye.</s>
      <s id="b.MAR.10.32.2">Una wotagi woqoqoma, de Awi muri-muri yototuuru de yamalo manga rohe qatora.</s>
      <s id="b.MAR.10.32.3">De o nyawa yadadala imomote gena yamalo yamodo.</s>
      <s id="b.MAR.10.32.4">Kagena de Una de Awi muri-muri imatingaka so womasingangasu onaka done o kia asa idadi Una masireteka.</s>
     </seg>
     <seg type="verse" id="b.MAR.10.33">
      <s id="b.MAR.10.33.1">So Una wotemo onaka, "Niise la nianako.</s>
      <s id="b.MAR.10.33.2">Ngone manena pokahie nanga meta o Yerusalem ma dokuka.</s>
      <s id="b.MAR.10.33.3">So kagena pahika de o Nyawa ma Duhutu Ngohi manena asa isidoa to Ngohi Ai saturuka, ena gena o imam ma bi saheka de o bi guru agamaka, la isitatapu Ngohi manena bilasu isosone.</s>
      <s id="b.MAR.10.33.4">Qabolo de Ngohi asa isidoa kali o nyawa ona magena o Yahudika ma nyawa yasowo,</s>
     </seg>
     <seg type="verse" id="b.MAR.10.34">
      <s id="b.MAR.10.34.1">la ona magena igagaka isiihe, de ihobi, de ingangapo de lo itooma.</s>
      <s id="b.MAR.10.34.2">Duma o wange saangeka de Ngohi asa tooho kali."</s>
     </seg>
     <seg type="verse" id="b.MAR.10.35">
      <s id="b.MAR.10.35.1">Qabolo de o Zebedeus awi ngopa yasinoto, o Yakobus de o Yohanes, yahino o Yesuska, de itemo, "Baba Guru, nako yaaku de o kia naga moi miodudupa mimagolo Ngonaka la tanu nomihike ngomika."</s>
     </seg>
     <seg type="verse" id="b.MAR.10.36">
      <s id="b.MAR.10.36.1">De Una wosano, "Awa, o kia nodupa Ngohi taaka nginika."</s>
     </seg>
     <seg type="verse" id="b.MAR.10.37">
      <s id="b.MAR.10.37.1">De ona yosango, "Ngomi mia dupa nakoso done ma orasi nopareta nimulia ma rabaka, tanu moi mimatami Ani girinaka de moi Ani gubalika la Ani horomati miamake."</s>
     </seg>
     <seg type="verse" id="b.MAR.10.38">
      <s id="b.MAR.10.38.1">Kagena de Una wotemo onaka, "Igogou!</s>
      <s id="b.MAR.10.38.2">Ngini nianakowa o kia naga nigolo.</s>
      <s id="b.MAR.10.38.3">Sababu nako nimode komagena, bilasu nimode niaudo o sangisara de o sone ma udo-udo maro Ngohi tauudo de lo nisimomoku o sangisara de o sone ma sasaru maro Ngohi isimomoku gena.</s>
      <s id="b.MAR.10.38.4">So tinisano nginika, ka niaaku?"</s>
     </seg>
     <seg type="verse" id="b.MAR.10.39">
      <s id="b.MAR.10.39.1">De ona yosango itemo, "Ngomi ka miaaku."</s>
      <s id="b.MAR.10.39.2">Mutuwade Una wotemo kali onaka, "Igogou!</s>
      <s id="b.MAR.10.39.3">Ngini lo done asa niaudo o sangisara de o sone ma udo-udo, maro o kia Ngohi asa tauudo gena, de lo nimomoku maro o kia Ngohi asa tamomoku gena.</s>
     </seg>
     <seg type="verse" id="b.MAR.10.40">
      <s id="b.MAR.10.40.1">Duma ma ngale nagoona asa imatami Ai girinaka eko Ai gubalika, magena Ngohi Ai hakuwa so tositatapuwa.</s>
      <s id="b.MAR.10.40.2">Magena maha de o Gikimoi, sababu Una ka wanako de wositatapuka nagoona asa imatami o riho magegenaka."</s>
     </seg>
     <seg type="verse" id="b.MAR.10.41">
      <s id="b.MAR.10.41.1">Ma orasi Awi muri yamogiowo yoise ma dodiao yasinoto magena manga gogolo komagena, de ona yatoosa so o Yakobus de o Yohanes yangamo.</s>
     </seg>
     <seg type="verse" id="b.MAR.10.42">
      <s id="b.MAR.10.42.1">So Una watolomu yangodu so yahino Unaka, de wotemo, "Ngini ningodu nianako o bobareta o Gikimoi wihoholu ona manga kawasa yasidipito so manga oho isangisara.</s>
      <s id="b.MAR.10.42.2">De o bobareta yalalago lo asa yapoloso so manga oho itibalangu.</s>
     </seg>
     <seg type="verse" id="b.MAR.10.43">
      <s id="b.MAR.10.43.1">Duma ngini upa komagena.</s>
      <s id="b.MAR.10.43.2">So bilasu komanena: nagoona yodupa yolamo to ngini nia sidongirabano, ona magena bilasu yodadi lo yoleleani nginika.</s>
     </seg>
     <seg type="verse" id="b.MAR.10.44">
      <s id="b.MAR.10.44.1">De nagoona yodupa yoqoqoma to ngini nia sidongirabano, ona magena bilasu yogilalo ma ngale ngini ningoduka.</s>
     </seg>
     <seg type="verse" id="b.MAR.10.45">
      <s id="b.MAR.10.45.1">Igogou, maro Ngohi o Nyawa ma Duhutu taaka, komagena ngini lo bilasu niaaka.</s>
      <s id="b.MAR.10.45.2">Ngohi tahino la ma ngale Ngohi ileleani gena hiwa, duma Ngohi tahino ma ngale o nyawa taleleani.</s>
      <s id="b.MAR.10.45.3">Komagena lo Ai oho tahike ma ngale o nyawa yadadala manga dorou ma ija, so manga dorou aku tatupu."</s>
     </seg>
     <seg type="verse" id="b.MAR.10.46">
      <s id="b.MAR.10.46.1">De o Yesus o Yerikhoka womasidiado.</s>
      <s id="b.MAR.10.46.2">So o orasi magena qabolo de Una de Awi muri-muri de o nyawa yadadala o doku magena yodongosa so itagi yahika o doku ma ngoguka, de kagena naga o nyawa moi wopipilo awi ronga o Bartimeus, gena o Timeus ma ngopa, una magena o ngeko ma dateka wogogeku de wogogolo.</s>
     </seg>
     <seg type="verse" id="b.MAR.10.47">
      <s id="b.MAR.10.47.1">De una wogiise o Yesus o Nazaret ma nyawa nogena wakahino, de una womatoore, "Ya, Yesus!</s>
      <s id="b.MAR.10.47.2">O Daud awi ngopa de awi dano moiku, kodo!</s>
      <s id="b.MAR.10.47.3">Noigalusiri ngohi!"</s>
     </seg>
     <seg type="verse" id="b.MAR.10.48">
      <s id="b.MAR.10.48.1">So o nyawa yadadala ona magena iwingamo unaka itemo, "He!</s>
      <s id="b.MAR.10.48.2">Nomapopongo!"</s>
      <s id="b.MAR.10.48.3">Duma una lo ka foloisi womatotoore, "O Daud awi ngopa de awi dano moiku, kodo!</s>
      <s id="b.MAR.10.48.4">Noigalusiri ngohi!"</s>
     </seg>
     <seg type="verse" id="b.MAR.10.49">
      <s id="b.MAR.10.49.1">Kagena de o Yesus womatogu de wotemo, "Tagi la niwiaso una magena."</s>
      <s id="b.MAR.10.49.2">So ona iwiaso o nyawa wopipilo de itemo, "Nomarihi-rihi!</s>
      <s id="b.MAR.10.49.3">To ngona ani ukuru ma loha sidago o Yesus woniaso, so nomaoko la notagi!"</s>
     </seg>
     <seg type="verse" id="b.MAR.10.50">
      <s id="b.MAR.10.50.1">Kagena de o nyawa wopipilo magena awi baju wosipaka de tai-tai womaoko so wotagi o Yesuska.</s>
     </seg>
     <seg type="verse" id="b.MAR.10.51">
      <s id="b.MAR.10.51.1">O Yesus wisano una wopipiloka, "O kia nodupa Ngohi taaka ngonaka."</s>
      <s id="b.MAR.10.51.2">De una wopipilo gena wosango wotemo, "Baba Guru, ngohi todupa tomasigelelo."</s>
     </seg>
     <seg type="verse" id="b.MAR.10.52">
      <s id="b.MAR.10.52.1">Kagena de o Yesus wotemo, "Notagi, sababu de to ngona ani piricaya Ngohika asa nisilohaka."</s>
      <s id="b.MAR.10.52.2">De o orasi magena qabolo wopipilo asa womasigeleloka, de una lo wotagi o Yesus iwimoteka.</s>
     </seg>
    </div>
    <div type="chapter" id="b.MAR.11">
     <seg type="verse" id="b.MAR.11.1">
      <s id="b.MAR.11.1.1">Ma orasi o Yesus de Awi muri-muri o Yerusalem yadumuka, so ona imasidiado o doku Betfage de o doku Betania o Tala Zaitunka, kagena de o muri yasinoto wasulo itagi iqoma.</s>
     </seg>
     <seg type="verse" id="b.MAR.11.2">
      <s id="b.MAR.11.2.1">De Una wotemo onaka, "Nitagi o doku magenaka.</s>
      <s id="b.MAR.11.2.2">La kagena o dokuka niwosa, de ngini asa niakelelo o keledai ma goho moi yapilikuka.</s>
      <s id="b.MAR.11.2.3">De o nyawa moi lo waasi o keledai magena yobane.</s>
      <s id="b.MAR.11.2.4">Ma bobiliku niasose de niaahono kanena.</s>
     </seg>
     <seg type="verse" id="b.MAR.11.3">
      <s id="b.MAR.11.3.1">Nakoso o nyawa nisano nginika, 'Qadoohaso o keledai magena niaqehe,' de nitemo onaka, 'O Jou wodupa wapake, so qabolo de asa wosikahino kali.' "</s>
     </seg>
     <seg type="verse" id="b.MAR.11.4">
      <s id="b.MAR.11.4.1">Qabolo de Una Awi muri yasinoto magena itagi, de ona asa yamake o keledai ma ngopa yapilikuka manga tahu ma simaka de o ngeko ma dateka.</s>
      <s id="b.MAR.11.4.2">So ona yasose o keledai ma bobiliku magena.</s>
     </seg>
     <seg type="verse" id="b.MAR.11.5">
      <s id="b.MAR.11.5.1">La o nyawa yamuruo naga imaooko yakelelo de yasano onaka, "He!</s>
      <s id="b.MAR.11.5.2">Ngini magena nidooha.</s>
      <s id="b.MAR.11.5.3">Qadoohaso o keledai ma bobiliku niasose de niaqehe."</s>
     </seg>
     <seg type="verse" id="b.MAR.11.6">
      <s id="b.MAR.11.6.1">De o muri yasinoto yasango, maro o kia Una wotetemo onaka.</s>
      <s id="b.MAR.11.6.2">La o nyawa ona magena yaqohaka, so o keledai magena yaahoka.</s>
     </seg>
     <seg type="verse" id="b.MAR.11.7">
      <s id="b.MAR.11.7.1">So ona o keledai ma ngopa magena yaaho Unaka, de manga juba yahoi so isinaho o keledai ma duduku.</s>
      <s id="b.MAR.11.7.2">Kagena de Una wodola so womatamiye ma qokuka.</s>
     </seg>
     <seg type="verse" id="b.MAR.11.8">
      <s id="b.MAR.11.8.1">So ona itagi yokahika o Yerusalemka.</s>
      <s id="b.MAR.11.8.2">Una asa wogila-gila, de kogena o ngekoko o nyawa yadadala manga juba isinaho de ma binukali o gota ma daara de ma sosokaka, kiaka manga doroka yaqeheka, so isihaja ma ngale Una iwisihoromati.</s>
     </seg>
     <seg type="verse" id="b.MAR.11.9">
      <s id="b.MAR.11.9.1">O bi nyawa yadadala iqoqoma de ma binukali itotuuru Una wimote-mote gena, yangodu imasagaga itemo, "Gikimoi powigiliri!</s>
      <s id="b.MAR.11.9.2">Igogou!</s>
      <s id="b.MAR.11.9.3">Una wahino de o Jou Awi ronga.</s>
      <s id="b.MAR.11.9.4">So tanu Una magenaka o Gikimoi Awi laha wisicatu.</s>
     </seg>
     <seg type="verse" id="b.MAR.11.10">
      <s id="b.MAR.11.10.1">Awi pareta imasidiadoka, de ifero imatero maro to ngone nanga ete ma Kolano Daud!</s>
      <s id="b.MAR.11.10.2">Hino powigiliri o Gikimoi Wikukuruye!"</s>
     </seg>
     <seg type="verse" id="b.MAR.11.11">
      <s id="b.MAR.11.11.1">Komagena imaaka sidago o Yesus womasidiado o Yerusalemka, gila-gila wowosa o Gikimoi Awi Tahu ma lolohaka.</s>
      <s id="b.MAR.11.11.2">Kagena Una watailako ma moi-moi ma rabaka qangodu, duma he qamaqa-maqa so o orasi magena Una de Awi muri yamogiowo de sinoto itagi imakangaho o Betania ma dokuka.</s>
     </seg>
     <seg type="verse" id="b.MAR.11.12">
      <s id="b.MAR.11.12.1">Ma goginitano ma orasi o Yesus de Awi muri-muri o Betania ma dokuno isupu so yahika ma soaka, de Una wamalo wisapi.</s>
     </seg>
     <seg type="verse" id="b.MAR.11.13">
      <s id="b.MAR.11.13.1">Kagena ma soa ma gurusi de Una wakeleloka o ara hutu moi de ma soka irubu.</s>
      <s id="b.MAR.11.13.2">De Una wotagi so watailako o ara ma hutu magena nagala de ma sopoka.</s>
      <s id="b.MAR.11.13.3">Duma waado de wanano ma sopo ka o ngai moi lo ihiwa, so ka cawali ma soka irubu, sababu o bi ara ma hutu ma orasi isopo waasi.</s>
     </seg>
     <seg type="verse" id="b.MAR.11.14">
      <s id="b.MAR.11.14.1">So kagena de Una wabicara o ara ma hutu magenaka wotemo, "O orasi manena bato done o nyawa moi lo yaoqo kawa to ngona ani sopo!"</s>
      <s id="b.MAR.11.14.2">De Awi muri-muri lo yoise o kia wotetemo gena.</s>
     </seg>
     <seg type="verse" id="b.MAR.11.15">
      <s id="b.MAR.11.15.1">Bolo, de ona imasidiado o Yerusalemka, so o Yesus wotagili o Gikimoi Awi Tahu ma lolohaka, de wasitodadaheno o nyawa yadala kagenadahu imasiiija de imatekekokiija.</s>
      <s id="b.MAR.11.15.2">Ona ma binuka o nyawa o doku ma somoano manga pipi imatekesitagali de ma binukali o namo dara imasiiija yaaka manga gaso.</s>
      <s id="b.MAR.11.15.3">So o Yesus witoosa, de gila-gila Una wadusu, de manga meja waeha, de lo manga bako wosipapaka.</s>
      <s id="b.MAR.11.15.4">Qabolo de wosibobita wotemo,</s>
     </seg>
     <seg type="verse" id="b.MAR.11.16">
      <s id="b.MAR.11.16.1">"Ma solano o orasi kangano manena de ikahika o nyawa manga manara maro komagegena yaaku kawa yaaho nonena o Gikimoi Awi Tahu ma lolohano."</s>
     </seg>
     <seg type="verse" id="b.MAR.11.17">
      <s id="b.MAR.11.17.1">Qabolo de o Yesus o nyawa kagenadahu wadoto, so wotemo onaka, "O Gikimoi Awi Jaji ma Buku ma rabaka isilelefo Una wotemo komanena, 'To Ngohi Ai tahu manena idadi o bi bangsa manga riho moi la kanena isuba de isumbayang.'</s>
      <s id="b.MAR.11.17.2">De qadoohaso ngini niaaka ikokokoora manga dodutulu ma riho.</s>
      <s id="b.MAR.11.17.3">Ce!"</s>
     </seg>
     <seg type="verse" id="b.MAR.11.18">
      <s id="b.MAR.11.18.1">O imamka ma bi sahe de o bi guru agama yoise Awi demo magena, so o ngeko isisari la Una witago de witooma.</s>
      <s id="b.MAR.11.18.2">Ona magena wimodo Unaka sababu o nyawa yadadala foloi yodupa to Una Awi dodoto yoise.</s>
     </seg>
     <seg type="verse" id="b.MAR.11.19">
      <s id="b.MAR.11.19.1">So ma orasi he qaputu Una de Awi muri-muri imasihoika o kota magenano.</s>
     </seg>
     <seg type="verse" id="b.MAR.11.20">
      <s id="b.MAR.11.20.1">Ma goginitano de ona yotagi yakahika yatilaku o ara ma hutu magenaka, de ona yakelelo o ara ma hutu magena isoneka sidago ma ngutuku.</s>
     </seg>
     <seg type="verse" id="b.MAR.11.21">
      <s id="b.MAR.11.21.1">La o Petrus womasininga o wange ipapasaka o hali magena asa idadika.</s>
      <s id="b.MAR.11.21.2">So o Petrus wotemo o Yesuska, "Baba Guru, hika nanano.</s>
      <s id="b.MAR.11.21.3">O ara ma hutu nosilalahi gena isoneka!"</s>
     </seg>
     <seg type="verse" id="b.MAR.11.22">
      <s id="b.MAR.11.22.1">Una wosango, "O Gikimoika niwipiricaya bai!</s>
     </seg>
     <seg type="verse" id="b.MAR.11.23">
      <s id="b.MAR.11.23.1">Ngini tinisingangasu igogou, nakoso niododatowa de niopiricaya, igogou o kia nitetemo asa idadi.</s>
      <s id="b.MAR.11.23.2">De lo ngini aku nitemo, 'He, tala!</s>
      <s id="b.MAR.11.23.3">Nomatide de nomatuluru la o teoku nilutuka!'</s>
      <s id="b.MAR.11.23.4">Igogou, done asa o Gikimoi watuluru.</s>
     </seg>
     <seg type="verse" id="b.MAR.11.24">
      <s id="b.MAR.11.24.1">So tinidedemo nginika, o kia bato nisumbayang de nimagolo bilasu niopiricaya igogou o Gikimoi winihike qaboloka, de asa niamake maro o kia nigolo Unaka.</s>
     </seg>
     <seg type="verse" id="b.MAR.11.25">
      <s id="b.MAR.11.25.1">De lo nakoso ngini nisumbayang duma nia sininga isanangiwa de o nyawa ma somoa, nitagi la niasiapongu kasi.</s>
      <s id="b.MAR.11.25.2">La ma ngale to ngini lo nia dorou de nia sala moi-moi asa nia Baba o sorogaka winisiapongu.((</s>
     </seg>
     <seg type="verse" id="b.MAR.11.26">
      <s id="b.MAR.11.26.1">Duma nakoso ngini niholu niasiapongu o nyawa ma somoaka, de ngini lo nia Baba o sorogaka asa woholu winisiapongu to ngini nia dorou.))"</s>
     </seg>
     <seg type="verse" id="b.MAR.11.27">
      <s id="b.MAR.11.27.1">O Yesus de Awi muri-muri imasidiado kali o Yerusalemka.</s>
      <s id="b.MAR.11.27.2">So o Gikimoi Awi Tahu ma lolohaka wotagi wakokiloli de o imamka ma bi sahe, de o bi guru agama, de lo o Yahudika manga roriri yahino Unaka.</s>
     </seg>
     <seg type="verse" id="b.MAR.11.28">
      <s id="b.MAR.11.28.1">De ona wisano itemo Unaka, "Naguuna wonisulo de naguuna o haku wonihike Ngonaka, so kagunugo o Gikimoi Awi Tahu ma rabaka naaka komagena."</s>
     </seg>
     <seg type="verse" id="b.MAR.11.29">
      <s id="b.MAR.11.29.1">De Una wosango wotemo, "Ngohi lo tinisano kasi, la nako ngini niasangoka, de asa Ngohi tinidedemo nginika de naguuna o haku woihike so taaka o moi-moi manena.</s>
     </seg>
     <seg type="verse" id="b.MAR.11.30">
      <s id="b.MAR.11.30.1">So hika ngini niasango, o Yohanes o nyawa waosi gena naguuna o haku wihike, o nyawano eko o Gikimoino."</s>
     </seg>
     <seg type="verse" id="b.MAR.11.31">
      <s id="b.MAR.11.31.1">Kagena de ona manga sidongirabaka imatekebicara moi de moika itemo, "Nakoso ngone potemo o haku o Gikimoino, done Una wonasitemo, 'Nako komagena, de qadoohaso o Yohanes Wooosi niwipiricayawa.'</s>
     </seg>
     <seg type="verse" id="b.MAR.11.32">
      <s id="b.MAR.11.32.1">Duma isusali nako potemo de o haku o nyawano."</s>
      <s id="b.MAR.11.32.2">Ona yamodo poli upa sidago o nyawa yadadala yatoosa, sababu ona itemo o Yohanes una magena o nabi moi.</s>
     </seg>
     <seg type="verse" id="b.MAR.11.33">
      <s id="b.MAR.11.33.1">So cawali isango itemo, "Ngomi mianakowa o haku magena kiano una wamake."</s>
      <s id="b.MAR.11.33.2">So kagena de Una wotemo onaka, "Nako komagena, Ngohi lo toholu todedemo nginika de naguuna awi haku so Ngohi taaka o moi-moi qangodu manena."</s>
     </seg>
    </div>
    <div type="chapter" id="b.MAR.12">
     <seg type="verse" id="b.MAR.12.1">
      <s id="b.MAR.12.1.1">So komagena qabolo de o Yesus wobicara kali de to Una Awi ade-ade, o Yahudi manga roririka wotemo, "Kanaga o nyawa moi awi anggur raki wosidato de ma batino o pagari wosigilolika.</s>
      <s id="b.MAR.12.1.2">Qabolo de una o busune wopuawe waaka o anggur ma dedeho.</s>
      <s id="b.MAR.12.1.3">Kagena lo o falagaku ikukuruye moi wosigoko idadi o doro ma jojaga ma riho.</s>
      <s id="b.MAR.12.1.4">Qabolo qangoduka, de o anggur ma raki magena wosisewaka o nyawa yamuruo naga yamomanaraka, kagena de una womajoboka o doku ma somoaka.</s>
     </seg>
     <seg type="verse" id="b.MAR.12.2">
      <s id="b.MAR.12.2.1">Ma orasi yaadoka o anggur ma sopo yautu, o nyawa una magena wisidingo awi nyawa wogogilalo moi la wotagi kadoka to una awi raki yamomanaraka de ma ngale waqehe to una awi raki ma gimina.</s>
     </seg>
     <seg type="verse" id="b.MAR.12.3">
      <s id="b.MAR.12.3.1">Duma wogogilalo gena awi rakika imomanara ona magena wingangapoka, de wisulo una woliho ka womamuruoye.</s>
     </seg>
     <seg type="verse" id="b.MAR.12.4">
      <s id="b.MAR.12.4.1">La o raki ma duhutu una magena wisidingo kali o nyawa wogogilalo moili.</s>
      <s id="b.MAR.12.4.2">Duma yomomanara ona magena wingangapo kali wogogilalo una magena awi saheku, gila-gila witotadi de widodoa.</s>
     </seg>
     <seg type="verse" id="b.MAR.12.5">
      <s id="b.MAR.12.5.1">O raki ma duhutu una magena wosidingo kali o nyawa wogogilalo ma somoali, duma ona wogogilalo magena witoomaka.</s>
      <s id="b.MAR.12.5.2">So komagena ona yaaka igogilalo ma somoali de ka yadala, ma binuka yangangapo de ma binukali yatoomaka.</s>
     </seg>
     <seg type="verse" id="b.MAR.12.6">
      <s id="b.MAR.12.6.1">Kagena de o raki ma duhutu magena nagoonali asa wasidingo kali awi rakika itagi.</s>
      <s id="b.MAR.12.6.2">Cawali womatengo kasi, ena gena awi ngopa masirete widododara.</s>
      <s id="b.MAR.12.6.3">So ma dodoguka de una wisidingo awi ngopa masirete magena wotagi kadoka yomomanara ona magenaka.</s>
      <s id="b.MAR.12.6.4">De awi sininga ma rabaka itemo, 'Igogou, done ai ngopa masirete so iwihoromati.'</s>
     </seg>
     <seg type="verse" id="b.MAR.12.7">
      <s id="b.MAR.12.7.1">Duma imomanara ona magena wikelelo de itemo moi de moika, 'Una magena bai!</s>
      <s id="b.MAR.12.7.2">Una o warisi ma jojoho.</s>
      <s id="b.MAR.12.7.3">Hino la ngone una powitoomaka, ma ngale ngone pamake to una awi warisi.'</s>
     </seg>
     <seg type="verse" id="b.MAR.12.8">
      <s id="b.MAR.12.8.1">Kagena de o ngopa magena witago so witoomaka.</s>
      <s id="b.MAR.12.8.2">De lo awi bake magena ona yaumo o raki ma duduka."</s>
     </seg>
     <seg type="verse" id="b.MAR.12.9">
      <s id="b.MAR.12.9.1">So kagena de o Yesus o ade-ade magena wosijarita qabolo de wasano wotemo, "So o raki ma duhutu una magena asa o kia una waaka.</s>
      <s id="b.MAR.12.9.2">Bilasu una wahino de watooma o bi nyawa imomanara ona magena, de gila-gila o raki magena wosisewa kali o nyawa imomanara ma somoaka.</s>
     </seg>
     <seg type="verse" id="b.MAR.12.10">
      <s id="b.MAR.12.10.1">Ngini ningodu lo niabaca qabolo de niawosaka o gimina manena o Gikimoi Awi Jaji ma Buku ma rabaka, 'O teto o tukang yahoholu de yapapakewa magena done asa isiaka de idadi o tahu ma sosoqe ma teto ma nonoma.</s>
     </seg>
     <seg type="verse" id="b.MAR.12.11">
      <s id="b.MAR.12.11.1">Magena o Jou Gikimoi Awi manara igogou de ka qaloha poli.' "</s>
     </seg>
     <seg type="verse" id="b.MAR.12.12">
      <s id="b.MAR.12.12.1">O Yahudika manga roriri to Una Awi ade-ade gena yoise, de ona yanako Una wasimeta onaka.</s>
      <s id="b.MAR.12.12.2">So kagena de ona imasikadailako la tanu Una iwitago.</s>
      <s id="b.MAR.12.12.3">Duma ma ngale ona yamodo o bi nyawa yadadala, so ona itagi de Una ka wiqohaka.</s>
     </seg>
     <seg type="verse" id="b.MAR.12.13">
      <s id="b.MAR.12.13.1">Kagena de o Yahudika manga roriri ona magena o Farisika de o Herodes awi nyawa yamuruo naga yasulo itagi la o Yesus iwisabatolo de o sosano moi.</s>
     </seg>
     <seg type="verse" id="b.MAR.12.14">
      <s id="b.MAR.12.14.1">So ona magena yahino de itemo Unaka, "Baba Guru, ngomi mininako Ngona o nyawa nototiai moi, de Ngona namodowa nagoona bato.</s>
      <s id="b.MAR.12.14.2">Ngaroko ona magena o nyawa yalalago, Ngona de Ani sininga igogou nasidoto maro o kia o Gikimoi Awi dupa bilasu paaka.</s>
      <s id="b.MAR.12.14.3">Komagena so hika nomisingangasu, ka qaloha o balastengi pofangu ma Kolano Wilalamo ma Kaisarka, eko upa.</s>
      <s id="b.MAR.12.14.4">Bilasu ngomi mifangu eko upa."</s>
     </seg>
     <seg type="verse" id="b.MAR.12.15">
      <s id="b.MAR.12.15.1">Duma o Yesus wanako to ona manga sihaga so wotemo ona magenaka, "Awadede!</s>
      <s id="b.MAR.12.15.2">Qadoohaso Ngohi nisabatolo.</s>
      <s id="b.MAR.12.15.3">Hika niaahono o pipi ngai moi la Ngohi tanano."</s>
     </seg>
     <seg type="verse" id="b.MAR.12.16">
      <s id="b.MAR.12.16.1">Kagena de o pipi ngai moi yaaho so yahike Unaka.</s>
      <s id="b.MAR.12.16.2">Bolo, de Una wasano onaka, "Ma dulada de ma lefo to naguuna manena."</s>
      <s id="b.MAR.12.16.3">De ona yosango itemo, "To ma Kaisar awi dulada de awi lefo."</s>
     </seg>
     <seg type="verse" id="b.MAR.12.17">
      <s id="b.MAR.12.17.1">Kagena de Una wotemo, "So o kia naga la igogou to ma Kaisar gena bilasu niahike ma Kaisarka, de o kia naga la igogou to Gikimoi magena bilasu niahike o Gikimoika."</s>
      <s id="b.MAR.12.17.2">Magena de to Una Awi demo magena yoise qabolo de ona yangodu yohairani.</s>
     </seg>
     <seg type="verse" id="b.MAR.12.18">
      <s id="b.MAR.12.18.1">So o Sadukika ma nyawa yamuruo naga yahino o Yesuska, ma ngale manga edekati Una wisabatolo.</s>
      <s id="b.MAR.12.18.2">Ona magena yopiricayawa o dodoto maro o nyawa isoneka de asa ioho kali, de manga edekati o dodoto magena isiceke so wisano Unaka, de itemo komanena,</s>
     </seg>
     <seg type="verse" id="b.MAR.12.19">
      <s id="b.MAR.12.19.1">"Baba Guru, o bobita o Musa walelefo ma ngale ngone inangoduka, nakoso yanau moi la wosone de o ngopa wamake waasi, bilasu ma nongoruku asa womikawi kali ma ria ma balo muna magena, la o ngopa yamake de o ngopa magena wisikagena imatero de ka ma ria wososone awi buo.</s>
     </seg>
     <seg type="verse" id="b.MAR.12.20">
      <s id="b.MAR.12.20.1">Kanaga idadika ona magena o gianongoru yatumudingika.</s>
      <s id="b.MAR.12.20.2">Woriria wokawi qabolo duma awi ngopa ihiwasi de wosoneka.</s>
     </seg>
     <seg type="verse" id="b.MAR.12.21">
      <s id="b.MAR.12.21.1">Bolo, de ma nongoruku womikawi kali ma ria ma balo magena, duma o ngopa yamake waasi, de ma nongoruku magena wosone kali.</s>
      <s id="b.MAR.12.21.2">Komagena idadi de imaaka imakoketero sidago ma nongoru yaruwange,</s>
     </seg>
     <seg type="verse" id="b.MAR.12.22">
      <s id="b.MAR.12.22.1">de itagi gila-gila sidago ma bati awi gianongoru yatumudingi ma kawi ma mata-mataka, duma o ngopa yamake waasi.</s>
      <s id="b.MAR.12.22.2">De ma dodoguku o ngopeqeka muna magena lo mosoneka.</s>
     </seg>
     <seg type="verse" id="b.MAR.12.23">
      <s id="b.MAR.12.23.1">So ma orasi imasidiado o nyawa isosone ioho kali, done naguuna womasipeqeka.</s>
      <s id="b.MAR.12.23.2">Ena momongo, yatumudingi magena yangodu makawika."</s>
     </seg>
     <seg type="verse" id="b.MAR.12.24">
      <s id="b.MAR.12.24.1">Kagena de Una wosango wotemo, "Igogou, ngini ka nisosomoa!</s>
      <s id="b.MAR.12.24.2">Ma sababu gena ngini niasahewa o Gikimoi Awi Jaji ma Buku ma rabaka ma demo de lo niasahewa Awi kuasa.</s>
     </seg>
     <seg type="verse" id="b.MAR.12.25">
      <s id="b.MAR.12.25.1">Sababu o nyawa isosoneka la ioho kali, maro o malaikat o soroga ma rabaka gena ikakawiwa, komagena lo ona magena asa ikawi kawa.</s>
     </seg>
     <seg type="verse" id="b.MAR.12.26">
      <s id="b.MAR.12.26.1">De ma ngale lo igogou o nyawa isosoneka yasioho kali, ce, nagala magena ngini niawosaka o buku ma rabaka o Musa wosilelefoka o kia ngini niabaca de nimadotoka.</s>
      <s id="b.MAR.12.26.2">Ena gena, o jarita ma ngale o ngangaru de o uku ma sora duma o ngangaru magena qaukuwa.</s>
      <s id="b.MAR.12.26.3">Ma orasi magegena o Gikimoi wotemo o Musaka, 'Ngohi manena qabolo o Abraham awi Gikimoi, o Ishak awi Gikimoi, de o Yakub awi Gikimoi.'</s>
      <s id="b.MAR.12.26.4">So bilasu o demo magena niasahe o Abraham, o Ishak, de lo o Yakub ngaroko iqoqomaka yosoneka, duma ona ka yooho.</s>
     </seg>
     <seg type="verse" id="b.MAR.12.27">
      <s id="b.MAR.12.27.1">Sababu upa o nyawa isosone la o Gikimoi wisuba, duma o nyawa iooho gena ka wisuba-subasi.</s>
      <s id="b.MAR.12.27.2">So nakoso nitemo o nyawa isosone manga Gikimoi, ngini magena ka nisosomoa bai!"</s>
     </seg>
     <seg type="verse" id="b.MAR.12.28">
      <s id="b.MAR.12.28.1">Kagena de o guru agama moi wosigigise o Yesus de o Sadukika ma nyawa imatekebobicara de imatekekokasango.</s>
      <s id="b.MAR.12.28.2">Ma guru agama magena wanano o Sadukika manga bicara qangodu Una gena wasango qaloha icarawa, so una wahino la o Yesus wisano, "O bobita kiaka foloi ilamo de o Gikimoi Awi bobita qangodu manena."</s>
     </seg>
     <seg type="verse" id="b.MAR.12.29">
      <s id="b.MAR.12.29.1">De o Yesus wosango wotemo, "O bobita ma nonomaka, ena gena, 'He, o Israel ma nyawa!</s>
      <s id="b.MAR.12.29.2">Tanu niise!</s>
      <s id="b.MAR.12.29.3">O Gikimoi, to ngone nanga Jou, Una magena ka o Gikimoi womatetengoka.</s>
     </seg>
     <seg type="verse" id="b.MAR.12.30">
      <s id="b.MAR.12.30.1">Bilasu nowidodara o Gikimoi, to ngona ani Jou, dede ani sininga ma buturu de ani pade ma buturu qangodu nosikomote.'</s>
     </seg>
     <seg type="verse" id="b.MAR.12.31">
      <s id="b.MAR.12.31.1">De o bobita ma sinotoka gena, 'Bilasu nadodara ani dodiao maro ka to ngona ani rohe masirete.'</s>
      <s id="b.MAR.12.31.2">O bobita ma somoa asa ihiwa de foloisi ilamo de o bobita ngai sinoto magena."</s>
     </seg>
     <seg type="verse" id="b.MAR.12.32">
      <s id="b.MAR.12.32.1">Kagena de ma guru agama magena wotemo o Yesuska, "Igogou de itero, Baba Guru!</s>
      <s id="b.MAR.12.32.2">Sababu o kia ngona notetemo o Gikimoi Una magena ka womatengo so o giki ma somoa gena ihiwa.</s>
     </seg>
     <seg type="verse" id="b.MAR.12.33">
      <s id="b.MAR.12.33.1">De lo o nyawa bilasu o Gikimoi widodara dede manga sininga ma buturu de manga pade ma buturu qangodu isikomote, de ona lo yadodara manga dodiao maro ka to ona manga rohe masirete.</s>
      <s id="b.MAR.12.33.2">Magena foloi qaloha de o gaso yatutupu eko o bi gaso ma somoa isimeta o Gikimoika."</s>
     </seg>
     <seg type="verse" id="b.MAR.12.34">
      <s id="b.MAR.12.34.1">O Yesus iwitailako ma guru agama magena awi sango qaloha icarawa, so wotemo unaka, "Ngona manena lo he nadumu o Gikimoi Awi paretaka."</s>
      <s id="b.MAR.12.34.2">So qabolo de o nyawa moi lo yobarani kawa o kia naga de wisano Unaka.</s>
     </seg>
     <seg type="verse" id="b.MAR.12.35">
      <s id="b.MAR.12.35.1">Ma orasi o Yesus wodoto o Gikimoi Awi Tahu ma lolohaka, de Una womasano, "Qadoohaso o bi guru agama magena aku itemo o Salamati ma Kolano Una magena Awi sihino o Daud awi ahelino.</s>
     </seg>
     <seg type="verse" id="b.MAR.12.37">
      <s id="b.MAR.12.37.1">Salanta o Daud masirete lo de o Gurumi Qatetebi ma kuasa sidago wiaso Una ma Jou, wotemo komanena, 'O Jou Gikimoi wotemo ai Jouka: Nomatamiye to Ngohi Ai girinaka la Ai horomati namake sidago Ani saturu taaka la yahino inisuba Ngonaka.'</s>
      <s id="b.MAR.12.37.2">So nakoso igogou o Daud wiaso Una awi Jou, done imaaka idodooha so ona itemo, o Salamati ma Kolano Awi aheli ma sihino o Daudno."</s>
      <s id="b.MAR.12.37.3">O nyawa yadala kagena de ona magena yodupa yoise o Yesus wodoto.</s>
     </seg>
     <seg type="verse" id="b.MAR.12.38">
      <s id="b.MAR.12.38.1">So Una wotemo onaka, "Nimasisitiari de o bi guru agama ona magena.</s>
      <s id="b.MAR.12.38.2">Ona yodupa manga juba ikukuruku imasitibaka, de itagi yakahika o pasarka la o nyawa yahoromati.</s>
     </seg>
     <seg type="verse" id="b.MAR.12.39">
      <s id="b.MAR.12.39.1">Ona magena lo yodupa imatami ma simaka o puji ma tahuka de lo o rarame ma rabaka, la ma ngale o nyawa yakelelo bai!</s>
     </seg>
     <seg type="verse" id="b.MAR.12.40">
      <s id="b.MAR.12.40.1">Ona magena o ngopeqeka ibabalo yasihaga de o damato yasiosi so ma duuru de manga tahu lo yakooraka.</s>
      <s id="b.MAR.12.40.2">Ma ngale manga sala de manga dorou yodidu, so ona isumbayang de ma demo yakuru-kuru la o nyawa yasigiliri.</s>
      <s id="b.MAR.12.40.3">Igogou, done to ona manga manara magena o Gikimoi wafanggali qatubuso icarawa."</s>
     </seg>
     <seg type="verse" id="b.MAR.12.41">
      <s id="b.MAR.12.41.1">Ma orasi magena o Yesus o Gikimoi Awi Tahu ma rabaka womatamiye so o suba ma borua worisimaka, de watailako o bi nyawamoi-nyawamoi manga suba yongado ma boruaku.</s>
      <s id="b.MAR.12.41.2">O nyawa ikakaya yadala manga suba o pipi yongado o boruaku,</s>
     </seg>
     <seg type="verse" id="b.MAR.12.42">
      <s id="b.MAR.12.42.1">de kagena o ngopeqeka mobabalo moi de mosususa lo mahino.</s>
      <s id="b.MAR.12.42.2">Muna lo ami suba matota, kodo, cawali o pipi o tembaga o sengi sinoto de ma ragani lo ka ma cunu.</s>
     </seg>
     <seg type="verse" id="b.MAR.12.43">
      <s id="b.MAR.12.43.1">Kagena de Una Awi muri-muri watolomu de wotemo onaka, "Niakelelo!</s>
      <s id="b.MAR.12.43.2">Nginika tinisingangasu igogou, mobabalo mosususa magena mongado foloi ilamo, nako positetero de o nyawa yangodu manga suba o boruaku yongangado gena.</s>
     </seg>
     <seg type="verse" id="b.MAR.12.44">
      <s id="b.MAR.12.44.1">Sababu ona magena yahike ma sihino to ona manga arata eko manga pipi yadodiahi ma soohuka.</s>
      <s id="b.MAR.12.44.2">Duma mobabalo muna magena ami arata ihiwa, so cawali kamagena de ma ngale ami oho so magena lo mahikeka."</s>
     </seg>
    </div>
    <div type="chapter" id="b.MAR.13">
     <seg type="verse" id="b.MAR.13.1">
      <s id="b.MAR.13.1.1">Ma orasi o Yesus o Gikimoi Awi Tahu ilalamo wodongosa, de Awi muri moi manga sidongirabano wotemo, "Baba Guru, hika nanano o bi tahu-tahu manena.</s>
      <s id="b.MAR.13.1.2">De natailako nosidodiahi o bi teto magegena.</s>
      <s id="b.MAR.13.1.3">Pei!</s>
      <s id="b.MAR.13.1.4">Qaloha icarawa!"</s>
     </seg>
     <seg type="verse" id="b.MAR.13.2">
      <s id="b.MAR.13.2.1">Una wosango wotemo, "Iteroka, ngona nanano gena o tahu magena ilamo de qaloha.</s>
      <s id="b.MAR.13.2.2">Duma done o tahu-tahu magena ma teto o ngai moi lo asa imalapangawa de o teto ma somoa, sababu qangodu magena asa iruba de ituraba."</s>
     </seg>
     <seg type="verse" id="b.MAR.13.3">
      <s id="b.MAR.13.3.1">Kagena de o Yesus wotagi o Zaitun ma Talaka so ma qokuka wogogeku, de o Gikimoi Awi Tahu magena worisimaka.</s>
      <s id="b.MAR.13.3.2">De Una ka womatengoka, de o Petrus, o Yakobus, o Yohanes de o Andreas yahino ma ngale imasano.</s>
     </seg>
     <seg type="verse" id="b.MAR.13.4">
      <s id="b.MAR.13.4.1">Ona wisano Unaka itemo, "Baba, hika nomisingangasu muruoka asa o hali notetemo magena idadi.</s>
      <s id="b.MAR.13.4.2">De lo nomisidumu o nonako o kia nakoso ma orasi imasidiado."</s>
     </seg>
     <seg type="verse" id="b.MAR.13.5">
      <s id="b.MAR.13.5.1">Una wasango onaka wotemo, "Nimasitiari qaloha, upa sidago o nyawa inisihaga.</s>
     </seg>
     <seg type="verse" id="b.MAR.13.6">
      <s id="b.MAR.13.6.1">Sababu o nyawa yadadala asa yahino de itemo, 'Ngohi manena qabolo o Salamati ma Kolano,' so asa o nyawa yadadala yasihaga de yasisa.</s>
     </seg>
     <seg type="verse" id="b.MAR.13.7">
      <s id="b.MAR.13.7.1">So nakoso niise kadoke o dupuru ma ili de kadoka o kudoti ma habari, upa lo nia rohe qatora.</s>
      <s id="b.MAR.13.7.2">O moi-moi magena bilasu idadi iqoma, duma upa nitemo magena o dunia ma dodogu ma orasi imasidiadoka.</s>
     </seg>
     <seg type="verse" id="b.MAR.13.8">
      <s id="b.MAR.13.8.1">O bangsa moi yasaturu o bangsa ma somoa, o kolano moi asa yakudoti o kolano ma somoa.</s>
      <s id="b.MAR.13.8.2">Kiaka o dunia ma qokuka asa idadi kiaka bato o osu de o diwotu, de lo o bare so o ino asa ihiwa.</s>
      <s id="b.MAR.13.8.3">Qangodu magena asa ka o bi sangisara ma nonomaka bato, koloko o ngopeqeka moi mitotilibu de ami siri ma nonomaka so matamaha ma orasi muna he mopuo.</s>
     </seg>
     <seg type="verse" id="b.MAR.13.9">
      <s id="b.MAR.13.9.1">Duma ngini bilasu nimasitiari ifoloi, sababu ngini done nitago de ningaho o bi agama ma bobita yacocohoka.</s>
      <s id="b.MAR.13.9.2">De ngini asa ningapo o puji ma bi tahu ma rabaka.</s>
      <s id="b.MAR.13.9.3">De lo ngini asa ningaho o bobaretaka eko o kolanoka ma sababu ngini to Ngohi Ai nyawa nimomote.</s>
      <s id="b.MAR.13.9.4">So magena to ngini nia orasi qaloloha moi la ma ngale Ngohi de o habari qaloloha gena niasingangasu onaka.</s>
     </seg>
     <seg type="verse" id="b.MAR.13.10">
      <s id="b.MAR.13.10.1">Duma o dunia ma dodogu yaado waasi, de o habari qaloloha o Gikimoino gena bilasu isihabari kasi sidago o dunia ma pupuku ihaka.</s>
     </seg>
     <seg type="verse" id="b.MAR.13.11">
      <s id="b.MAR.13.11.1">So nakoso ngini nitago la ningaho o bobaretaka, upa lo nimodo ma ngale o kia bilasu ngini nisango.</s>
      <s id="b.MAR.13.11.2">Sababu ma orasi magena de o kia naga itiai la nidedemo gena, o Gikimoi masirete asa winihike.</s>
     </seg>
     <seg type="verse" id="b.MAR.13.13">
      <s id="b.MAR.13.13.1">Ma orasi asa imasidiado, de ngini manena o nyawa yangodu asa niduhudu sababu ngini Ngohi nimomote.</s>
      <s id="b.MAR.13.13.2">Done asa idadi o bi nyawa manga gianongoru yasidoa o nyawa ma somoaka la yatooma.</s>
      <s id="b.MAR.13.13.3">Komagena idadi de imaaka o baba de o ngopa.</s>
      <s id="b.MAR.13.13.4">De lo o bi ngopa asa yalawangi manga baba de manga awa, so yasidoa o nyawa ma somoaka la yatooma.</s>
      <s id="b.MAR.13.13.5">Duma nagoona manga piricaya Ngohika qaputuru sidago o dunia ma dodogu imasidiado, igogou ona magena done asa manga dorouno isalamati."</s>
     </seg>
     <seg type="verse" id="b.MAR.13.14">
      <s id="b.MAR.13.14.1">"Ma orasika asa niakelelo o kia naga moi isironga 'O Dorou Ilalamo' gena isituraba o Gikimoi Awi Tahu.</s>
      <s id="b.MAR.13.14.2">(Nako niabaca gena bilasu niatailako nisidodiahi o demo manena ma ngale.)</s>
      <s id="b.MAR.13.14.3">So nakoso niakelelo, de nagoona o Yudea ma daeraka bilasu yoloqa o talaye.</s>
     </seg>
     <seg type="verse" id="b.MAR.13.15">
      <s id="b.MAR.13.15.1">So nagoona la kanaga manga tahu ma ngihi iqoqokuka lo upa iwosa la manga kia naga moi yaqehe, duma ka youti de yodoloqa.</s>
     </seg>
     <seg type="verse" id="b.MAR.13.16">
      <s id="b.MAR.13.16.1">De nagoona kanaga manga doroka lo upa yoliho la manga baju yaqehe, duma ka yodoloqa.</s>
     </seg>
     <seg type="verse" id="b.MAR.13.17">
      <s id="b.MAR.13.17.1">De yasibodito ilamo o bi ngopeqeka yatotilibuka de o bi awa la manga ngopa ka yasusususi.</s>
      <s id="b.MAR.13.17.2">Kodo!</s>
      <s id="b.MAR.13.17.3">Isusa ona yoloqa.</s>
     </seg>
     <seg type="verse" id="b.MAR.13.18">
      <s id="b.MAR.13.18.1">Hika nigolo o Gikimoika, la o moi-moi magena upa idadi o alo ma orasika so isusa ngini niloqa.</s>
     </seg>
     <seg type="verse" id="b.MAR.13.19">
      <s id="b.MAR.13.19.1">Sababu igogou ma orasi magena asa idadi de imaaka o sangisara gena pakokelelo waasi, ka ma solano o Gikimoi o dunia wosidadi sidago o orasi manena de lo o orasi ma simaka asa idadi-dadi kawa.</s>
     </seg>
     <seg type="verse" id="b.MAR.13.20">
      <s id="b.MAR.13.20.1">Duma o Gikimoi ma orasi magena watimisi, sababu nakoso ma orasi watimisiwa, igogou o nyawa moi lo iohowa.</s>
      <s id="b.MAR.13.20.2">So ma ngale o Gikimoi Awi nyawa wahihirika, sidago o sangisara ma orasi magena gena ka watimisi.</s>
     </seg>
     <seg type="verse" id="b.MAR.13.21">
      <s id="b.MAR.13.21.1">So o orasi magegena nako o bi nyawa itemo nginika, 'Niakelelo, o Salamati ma Kolano kanena naga!' de ma somoa itemo, 'Hiwa, kadoke naga!' upa lo niapiricaya o nyawa ona magena.</s>
     </seg>
     <seg type="verse" id="b.MAR.13.22">
      <s id="b.MAR.13.22.1">Sababu o bi Salamati ma Kolano ikokulai de o bi nabi ikokulai asa yahino de yaaka o nonako ihahairani la o nyawa yadala gena yakulai.</s>
      <s id="b.MAR.13.22.2">Nako yaaku, o nyawa la o Gikimoi Awi nyawa wahihiri ona magena lo yakulai.</s>
     </seg>
     <seg type="verse" id="b.MAR.13.23">
      <s id="b.MAR.13.23.1">So bilasu nimasitiari qaloha!</s>
      <s id="b.MAR.13.23.2">Sababu o moi-moi qangodu manena Ngohi tinisingangasu iqomaka la ngini nianakoka ngaroko idadi waasi."</s>
     </seg>
     <seg type="verse" id="b.MAR.13.24">
      <s id="b.MAR.13.24.1">"La ma orasi o susa de o sangisara magena ipasaka, de o wange de o ngoosa isiwa kawa so qapuputuka.</s>
     </seg>
     <seg type="verse" id="b.MAR.13.25">
      <s id="b.MAR.13.25.1">So o dipa lo ihiti so o moi-moi qangodu o dipaka ma dodagi he yamote kawa, de o bi ngoma lo asa o dipaku itura.</s>
     </seg>
     <seg type="verse" id="b.MAR.13.26">
      <s id="b.MAR.13.26.1">O orasi magenaka de asa o bi nyawa yangodu ikelelo Ngohi, o Nyawa ma Duhutu, tahino o lobi-lobi ma rabaku touti de to Ngohi Ai mulia ma siwa he tomasisaoka de Ai kuasa ma buturu.</s>
     </seg>
     <seg type="verse" id="b.MAR.13.27">
      <s id="b.MAR.13.27.1">To Ngohi Ai malaikat tasulo la itagi yatolomu to Ngohi Ai nyawa yangodu o Gikimoi wahihirika, o dunia ma pupuku ihaka sidago o dunia de o dipa ma batika."</s>
     </seg>
     <seg type="verse" id="b.MAR.13.28">
      <s id="b.MAR.13.28.1">"Ngini bilasu o simodoto nimagese, ena gena o ara ma hutuka.</s>
      <s id="b.MAR.13.28.2">Nakoso o ara ma hutu ma umaka la niakelelo itoori de lo iboboko, magena inisinonako o ogo ilalamo idumuka.</s>
     </seg>
     <seg type="verse" id="b.MAR.13.29">
      <s id="b.MAR.13.29.1">Komagena lo nakoso o susa de o sangisara qangodu Ngohi tododedemoka la idadi gena, nianako Ai hino ma orasi he idumuka.</s>
     </seg>
     <seg type="verse" id="b.MAR.13.30">
      <s id="b.MAR.13.30.1">So igogou tinisingangasu nginika, o nyawa yangodu iooho manena isone waasi, de o bi sangisara ma hali moi-moi manena done asa idadi de imaaka.</s>
     </seg>
     <seg type="verse" id="b.MAR.13.31">
      <s id="b.MAR.13.31.1">So o dipa de o tona asa isisa de qalutu, duma Ai demo de Ai dodoto asa itagi gila-gila de ma dodogu ihiwa."</s>
     </seg>
     <seg type="verse" id="b.MAR.13.32">
      <s id="b.MAR.13.32.1">"Ngaroko komagena, o nyawa moi lo asa yanakowa to Ngohi o Nyawa ma Duhutu Ai hino ma orasi eko ma wange.</s>
      <s id="b.MAR.13.32.2">Salanta o malaikat o sorogaka lo yanakowa de Ngohi Awi Ngopa masirete lo tanakowa, ka cawali Ai Baba masirete wanakoka.</s>
     </seg>
     <seg type="verse" id="b.MAR.13.33">
      <s id="b.MAR.13.33.1">So ngini bilasu nimajaga de nimasidailakoka, sababu ngini nisidodoguwa muruoka de Ngohi asa tahino.</s>
     </seg>
     <seg type="verse" id="b.MAR.13.34">
      <s id="b.MAR.13.34.1">Magena posiade imatero maro o nyawa ma tuangi moi awi tahu wodongosa de wotagi o doku ma soa ikukuruka.</s>
      <s id="b.MAR.13.34.2">Una magena womajobo waasi, de wileleleani wasulo awi tahu yojajaga so moi-moi de to ona manga manara awi tahu ma rabaka.</s>
      <s id="b.MAR.13.34.3">O tahu ma ngora wojajagaka wobeseso wotemo, 'Nojaga nosidodiahi.'</s>
     </seg>
     <seg type="verse" id="b.MAR.13.35">
      <s id="b.MAR.13.35.1">Komagena so bilasu nimajaga de nia dailakoka, sababu ngini nisidodoguwa muruoka de o tahu ma duhutu magena wakahino kali awi tahuno, so nagala qamaqa-maqa, nagala o putu itongiraba, nagala he qaginita eko nagala o goginitano.</s>
     </seg>
     <seg type="verse" id="b.MAR.13.36">
      <s id="b.MAR.13.36.1">La upa sidago Ngohi tahino tinisitodokano de tinisitodadaheno ngini o gogiolo ma rabaka.</s>
     </seg>
     <seg type="verse" id="b.MAR.13.37">
      <s id="b.MAR.13.37.1">So o kia bato Ngohi asa tinidodedemo nginika, magena lo todedemo o nyawa yangoduka: La bilasu imajaga imasidodiahi!"</s>
     </seg>
    </div>
    <div type="chapter" id="b.MAR.14">
     <seg type="verse" id="b.MAR.14.1">
      <s id="b.MAR.14.1.1">Midirika de o Paskah ma Wange ma Rarame imasidiado komagena lo o Roti ma Ragi Ihihiwa ma Rarame gena isitodaaka.</s>
      <s id="b.MAR.14.1.2">O imamka ma bi sahe de o bi guru agama manga edekati ma ngeko gena isipongoka, ma ngale o Yesus witago de witooma.</s>
     </seg>
     <seg type="verse" id="b.MAR.14.2">
      <s id="b.MAR.14.2.1">Duma ona magena itemo, "Upa lo paaka ma orasi o rarame ma rabaka, sababu done o gangamo posigoko."</s>
     </seg>
     <seg type="verse" id="b.MAR.14.3">
      <s id="b.MAR.14.3.1">Ma moiku o Yesus wooqo o Betania ma dokuka, kagena o Simon awi tahuka, una magena iqoqoma wipapado.</s>
      <s id="b.MAR.14.3.2">Kagena asa o ngopeqeka moi mahino o Yesusno, de o gososo qabobou de ihahali o rube moi o teto ihahalino maaho, o gososo magena yaaka o bi ngutu qabobouno.</s>
      <s id="b.MAR.14.3.3">Gila-gila o rube ma tolo magena mapolote so o gososo qabobou gena moguse Awi saheku de mowisiqahu.</s>
     </seg>
     <seg type="verse" id="b.MAR.14.5">
      <s id="b.MAR.14.5.1">Magegena de o nyawa yamuruo naga kagenadahu asa yatoosa so itemo moi de moika, "Ce!</s>
      <s id="b.MAR.14.5.2">O gososo qabobou magena qapoosa!"</s>
      <s id="b.MAR.14.5.3">O nyawa ona magena mingamo, "Kiaso nofuma komagena!"</s>
      <s id="b.MAR.14.5.4">De itemo kali moi de moika, "Ce!</s>
      <s id="b.MAR.14.5.5">Qadoohaso muna mapoosa.</s>
      <s id="b.MAR.14.5.6">We, ma ngale ka maumo!</s>
      <s id="b.MAR.14.5.7">Nakoso o gososo qabobou magena posiija, de ma ija pahali-haliku la ma pipi de asa o nyawa isususaka pahike."</s>
     </seg>
     <seg type="verse" id="b.MAR.14.6">
      <s id="b.MAR.14.6.1">Duma Una wotemo, "He!</s>
      <s id="b.MAR.14.6.2">Nimiqohaka.</s>
      <s id="b.MAR.14.6.3">Muna maakaka o manara qaloloha-loha moi Ngohika.</s>
      <s id="b.MAR.14.6.4">Duma ngini ka nimisisusa.</s>
      <s id="b.MAR.14.6.5">Boloka!</s>
     </seg>
     <seg type="verse" id="b.MAR.14.7">
      <s id="b.MAR.14.7.1">O bi nyawa isususa, o wange isigeto-geto nako niadupa de ngini aku niariwo isususa ona magena, sababu ona salalu kanaga igoge to ngini nia sidongirabaka.</s>
      <s id="b.MAR.14.7.2">Duma Ngohi de ngini asa pomakangaho iteka kawa.</s>
     </seg>
     <seg type="verse" id="b.MAR.14.8">
      <s id="b.MAR.14.8.1">O manara ilalamo moi o ngopeqeka muna magena aku maaka, o gososo qabobou magena mosiqahu Ai saheku, so muna asa Ai rohe mosidailako qabolo ma ngale Ngohi done bilasu tosone de ipoosu.</s>
     </seg>
     <seg type="verse" id="b.MAR.14.9">
      <s id="b.MAR.14.9.1">Ngini tinisingangasu igogou, o ngopeqeka ami manara manena lo done asa ka yapetoka maro o sosininga moi munaka, kekiaka bato o Gikimoi Awi habari qaloloha asa isihabari o dunia manena ma rabaka."</s>
     </seg>
     <seg type="verse" id="b.MAR.14.10">
      <s id="b.MAR.14.10.1">La o Yudas Iskariot o muri moi, o Yesus Awi muri yamogiowo de sinoto manga dongirabano, awi edekati qatorou.</s>
      <s id="b.MAR.14.10.2">So wotagi o imam ma bi saheka la wasibicara ma ngale o Yesus iwisiija.</s>
     </seg>
     <seg type="verse" id="b.MAR.14.11">
      <s id="b.MAR.14.11.1">So ona magena manga sininga imore de qanali de witolabutu, de wisijaji asa o pipi wihike unaka.</s>
      <s id="b.MAR.14.11.2">So de kagena de una wosolano o ngeko wosisari la o Yesus wisiija.</s>
     </seg>
     <seg type="verse" id="b.MAR.14.12">
      <s id="b.MAR.14.12.1">O wange ma nonomaka o Roti ma Ragi Ihihiwa ma Rarameka, orasi magena o Paskah ma duba-duba ma goho yatola.</s>
      <s id="b.MAR.14.12.2">O Yesus Awi muri-muri yosano Unaka, "Baba, kiaka mitagi la ngomi misidailako to ngone nanga Paskah ma ino."</s>
     </seg>
     <seg type="verse" id="b.MAR.14.13">
      <s id="b.MAR.14.13.1">So Una wosulo o muri yasinotoka, "Nitagi kadoka o dokuka done o nyawa moi niwimake o rube de ma akeka waaho.</s>
      <s id="b.MAR.14.13.2">Una magena niwimote,</s>
     </seg>
     <seg type="verse" id="b.MAR.14.14">
      <s id="b.MAR.14.14.1">o tahu kiaka wowosa de nitemo o tahu ma duhutu magenaka, 'Baba Guru wosano, o ngihi kiaka Una de Awi muri-muri asa ioqo o Paskah ma ino.'</s>
     </seg>
     <seg type="verse" id="b.MAR.14.15">
      <s id="b.MAR.14.15.1">So o nyawa una magena asa wasidumu kadaku ma qokuka o ngihi moi ilalamo.</s>
      <s id="b.MAR.14.15.2">Nako ma ngihi magena isidiahi de isidailako qaboloka, ma meja de ma bako lo isifatoka.</s>
      <s id="b.MAR.14.15.3">Kagena o ino nisidailako ma ngale ngone inangodu."</s>
     </seg>
     <seg type="verse" id="b.MAR.14.16">
      <s id="b.MAR.14.16.1">Kagena de Awi muri yasinoto yotagi o dokuka, de kadoka ona yamake maro o kia Una wotetemo.</s>
      <s id="b.MAR.14.16.2">So ona asa isidailako o Paskah ma ino magena.</s>
     </seg>
     <seg type="verse" id="b.MAR.14.17">
      <s id="b.MAR.14.17.1">La qaputuku Una de Awi muri yamogiowo de sinoto yahino.</s>
     </seg>
     <seg type="verse" id="b.MAR.14.18">
      <s id="b.MAR.14.18.1">So kagena ona imatamiye ioqo, de Una wotemo onaka, "Ngini tinisingangasu igogou, o orasi manena o nyawa moi to ngini nia sidongirabano, Ai dateka de wooqo dede Ngohi, done asa Ngohi woisiija."</s>
     </seg>
     <seg type="verse" id="b.MAR.14.19">
      <s id="b.MAR.14.19.1">O demo magena yoise, so Awi muri-muri manga sininga isusa so ona moi-moi imasano Unaka, "Baba, ngaroko lo ngohiwa o kia notetemo gena!"</s>
     </seg>
     <seg type="verse" id="b.MAR.14.20">
      <s id="b.MAR.14.20.1">So kagena de Una wosango, "Una magenena nimogiowo de sinoto nia sidongirabano, naguuna awi roti o lelengaku asa wotono dede Ngohi, una magenena asa Ngohi woisiija.</s>
     </seg>
     <seg type="verse" id="b.MAR.14.21">
      <s id="b.MAR.14.21.1">Igogou, Ngohi o Nyawa ma Duhutu manena asa tosone maro o kia isilelefo o Gikimoi Awi Jaji ma Buku ma rabaka.</s>
      <s id="b.MAR.14.21.2">Duma naguuna woisiiija Ngohi o Nyawa ma Duhutu manena, kodo, o nyawa una magena awi bodito qatubuso!</s>
      <s id="b.MAR.14.21.3">Lebelaha o nyawa una magena upa lo wisibuo."</s>
     </seg>
     <seg type="verse" id="b.MAR.14.22">
      <s id="b.MAR.14.22.1">De ma orasi ona imatamiye yooqo, o Yesus o roti waqehe so Awi sukuru watide o Gikimoiye.</s>
      <s id="b.MAR.14.22.2">Qabolo de o roti magena watepi-tepi de to Una Awi gia, de gila-gila Awi muri-murika wasitoku de wotemo, "Niaqehe.</s>
      <s id="b.MAR.14.22.3">Manena to Ngohi Ai rohe."</s>
     </seg>
     <seg type="verse" id="b.MAR.14.23">
      <s id="b.MAR.14.23.1">Kagena de Una o anggur ma udo-udo waqehe de Awi sukuru idola o Gikimoiye.</s>
      <s id="b.MAR.14.23.2">De o udo-udo magena wahike Awi muri-murika, de ona magena moi-moi o anggur magena yaudo.</s>
     </seg>
     <seg type="verse" id="b.MAR.14.24">
      <s id="b.MAR.14.24.1">Yaudo qabolo de Una wotemo, "Manena to Ngohi Ai au, inisinako igogou o Gikimoi Awi jaji la Ai au ikokopola manena ma meta o nyawa yadadalaka ma ngale o dorou ma apongu.</s>
     </seg>
     <seg type="verse" id="b.MAR.14.25">
      <s id="b.MAR.14.25.1">Duma o orasi manena ngini tinisingangasu igogou, Ngohi done o anggur manena taudo kawa, sidago ma orasi imasidiadoka o Gikimoi wodadi o kolano o dunia qamomuane ma rabaka, de asa Ngohi o anggur qamomuane taudo kali."</s>
     </seg>
     <seg type="verse" id="b.MAR.14.26">
      <s id="b.MAR.14.26.1">Qabolo de ona yangodu yonyanyi wigiliri o Gikimoika.</s>
      <s id="b.MAR.14.26.2">So qabolo de ona isupu de itagi o Zaitun ma Talaka.</s>
     </seg>
     <seg type="verse" id="b.MAR.14.27">
      <s id="b.MAR.14.27.1">Kagena yahika de o Yesus wotemo Awi muri-murika, "Ngini ningodu manena done niloqa so Ngohi nidongosaka, sababu kanaga o Gikimoi Awi Jaji ma Buku ma rabaka asa isilefoka wotemo, 'Ngohi asa ma sowohi towitooma so ma duba iloqa imakokitingaka.'</s>
     </seg>
     <seg type="verse" id="b.MAR.14.28">
      <s id="b.MAR.14.28.1">Duma ma orasi Ngohi manena tooho kali isosone manga sidongirabano, de Ngohi asa totagi toqoma o Galilea ma tonaka."</s>
     </seg>
     <seg type="verse" id="b.MAR.14.29">
      <s id="b.MAR.14.29.1">De o Petrus wotemo, "Hiwa, Baba!</s>
      <s id="b.MAR.14.29.2">Ngaroko ai dodiao ona Ngona nidoloqaka, duma ma bati tosone ngohi tonidongosawa, Baba."</s>
     </seg>
     <seg type="verse" id="b.MAR.14.30">
      <s id="b.MAR.14.30.1">So kagena de o Yesus wotemo o Petruska, "Ngona tonisingangasu igogou, o putu manena o toko isore ma sinoto waasi gena, ngona he ma para ma saange nomanosu notemo Ngohi noinakowa."</s>
     </seg>
     <seg type="verse" id="b.MAR.14.31">
      <s id="b.MAR.14.31.1">O Petrus wosango de wotemo, "Hiwa, Baba!</s>
      <s id="b.MAR.14.31.2">Ngaroko ngohi tosone dede Ngona, duma igogou ngohi tomanosuwa."</s>
      <s id="b.MAR.14.31.3">De Awi muri-muri ma binuka lo manga demo komagena.</s>
     </seg>
     <seg type="verse" id="b.MAR.14.32">
      <s id="b.MAR.14.32.1">Ona imasidiado o doro moika ma ronga Getsemani, de o Yesus wotemo Awi muri-murika, "Kanena nigogeku la totagi tosumbayang."</s>
     </seg>
     <seg type="verse" id="b.MAR.14.33">
      <s id="b.MAR.14.33.1">De Una wasigaro ona yaruwange o Petrus, o Yakobus, de o Yohanes so ona itagi dede Una.</s>
      <s id="b.MAR.14.33.2">O orasi magena de wamalo Awi raba itonga.</s>
     </seg>
     <seg type="verse" id="b.MAR.14.34">
      <s id="b.MAR.14.34.1">Kagena de Una wotemo onaka, "Ai sininga ma sangisara qatubuso, tamalo gena maro he tosone.</s>
      <s id="b.MAR.14.34.2">Ngini kanena nigogoge la nimajaga."</s>
     </seg>
     <seg type="verse" id="b.MAR.14.35">
      <s id="b.MAR.14.35.1">La Una womatinga sutu ikuruka, de o tonaku wobukuku de wosumbayang.</s>
      <s id="b.MAR.14.35.2">Awi gogolo ma rabaka tanu witide la iwisitilaku o sone ma ngeko manena.</s>
     </seg>
     <seg type="verse" id="b.MAR.14.36">
      <s id="b.MAR.14.36.1">De wotemo, "Ya Baba, qangodu aku naaka de idadi, so tanu natide la noisitilaku o sangisara ma ngeko manena.</s>
      <s id="b.MAR.14.36.2">Duma upa namote to Ngohi Ai sininga ma dupa manena, la tanu idadi de imaaka ka to Ngona Ani sininga ma dupa."</s>
     </seg>
     <seg type="verse" id="b.MAR.14.37">
      <s id="b.MAR.14.37.1">Qabolo de Una wokahino de wamake ona yaruwange yakioloka.</s>
      <s id="b.MAR.14.37.2">De Una wotemo, "Petrus, o kiaso nikioloka, orasi moi bato de nomajaga naakuwa."</s>
     </seg>
     <seg type="verse" id="b.MAR.14.38">
      <s id="b.MAR.14.38.1">De Una wotemo onaka, "Nimajaga de nisumbayang la upa o babajaku nitura.</s>
      <s id="b.MAR.14.38.2">Ngaroko nia siningaka igogou imode, duma nia rohe qamomoqoka."</s>
     </seg>
     <seg type="verse" id="b.MAR.14.39">
      <s id="b.MAR.14.39.1">Ma moili Una wotagi wosumbayang de Awi demo ka imatero de ma nonoma.</s>
     </seg>
     <seg type="verse" id="b.MAR.14.40">
      <s id="b.MAR.14.40.1">Qabolo de Una wokahino Awi muri-murino, de wamake ona yakiolo kali, sababu ona ikakadu poli.</s>
      <s id="b.MAR.14.40.2">So ona isimakewa itemo o kia Unaka.</s>
     </seg>
     <seg type="verse" id="b.MAR.14.41">
      <s id="b.MAR.14.41.1">So kagena de Una wakahino kali ma para ma saangeka, de wotemo onaka, "He!</s>
      <s id="b.MAR.14.41.2">So ngini nimasiwomasi de nikiolosi?</s>
      <s id="b.MAR.14.41.3">Boloka!</s>
      <s id="b.MAR.14.41.4">Ma orasi imasidiadoka, Ngohi o Nyawa ma Duhutu manena isidoa o nyawa ma dorou manga gia ma sohaka.</s>
     </seg>
     <seg type="verse" id="b.MAR.14.42">
      <s id="b.MAR.14.42.1">Nimomi!</s>
      <s id="b.MAR.14.42.2">Niakelelo, o nyawa Ngohi woisiiija una womasidiadoka.</s>
      <s id="b.MAR.14.42.3">Hino la potagi pomakamake!"</s>
     </seg>
     <seg type="verse" id="b.MAR.14.43">
      <s id="b.MAR.14.43.1">Ma orasi o Yesus wobobicarasi, de o Yudas, o Yesus Awi muri moi yamogiowo de sinoto manga dongirabano, womasidiado.</s>
      <s id="b.MAR.14.43.2">Una magena wahino de o nyawa yadadala manga giaka o sumarangi de o gogipongo ilalamo.</s>
      <s id="b.MAR.14.43.3">Ona magena o imamka ma bi sahe, de o bi guru agama, de lo o Yahudika ma roriri gena to ona manga nyawa yasusulo.</s>
     </seg>
     <seg type="verse" id="b.MAR.14.44">
      <s id="b.MAR.14.44.1">Ma nonomasi una gena o nonako moi wahikeka, wotemo komanena, "O nyawa naguuna ngohi towihahame gena, Una magena qabolo.</s>
      <s id="b.MAR.14.44.2">Una niwitago de niwingaho, de lo niwijaga nisidodiahi."</s>
     </seg>
     <seg type="verse" id="b.MAR.14.45">
      <s id="b.MAR.14.45.1">Ma orasi o Yudas womasidiado, gila-gila o Yesuska wotagi de wotemo, "Baba Guru!"</s>
      <s id="b.MAR.14.45.2">De gila-gila wikololo de wihame.</s>
     </seg>
     <seg type="verse" id="b.MAR.14.46">
      <s id="b.MAR.14.46.1">So kagena de o nyawa yadadala, de o Yudas imakokangaho magena, o Yesus iwitago de wipiliku.</s>
     </seg>
     <seg type="verse" id="b.MAR.14.47">
      <s id="b.MAR.14.47.1">Duma o nyawa moi kagena manga sidongirabano awi sumarangi walia de wisioto ma Imam Wilalamo awi gilalo moika, so awi ngau lo waturaka.</s>
     </seg>
     <seg type="verse" id="b.MAR.14.48">
      <s id="b.MAR.14.48.1">De o Yesus wotemo onaka, "Qadoohaso ngini niaka maro Ngohi o nyawa ma dorou, sidago niahino o gogipongo de o sumarangi nigaho la Ngohi nitago.</s>
     </seg>
     <seg type="verse" id="b.MAR.14.49">
      <s id="b.MAR.14.49.1">O wange isigeto-geto Ngohi todoto o Gikimoi Awi Tahuka de to ngini nia simaka, de qadoohaso Ngohi nitagowa.</s>
      <s id="b.MAR.14.49.2">Duma igogou bilasu komagena, sidago idadi de imaaka maro o kia isilelefo o Gikimoi Awi Jaji ma Buku ma rabaka."</s>
     </seg>
     <seg type="verse" id="b.MAR.14.50">
      <s id="b.MAR.14.50.1">Kagena de Awi muri-muri yamodo so yoloqa de Una widongosaka.</s>
     </seg>
     <seg type="verse" id="b.MAR.14.51">
      <s id="b.MAR.14.51.1">Cawali kanaga o gohiduuru moi o Yesus wimomote de o baro womasikolorono.</s>
      <s id="b.MAR.14.51.2">So una lo o nyawa yadadala yodupa witago,</s>
     </seg>
     <seg type="verse" id="b.MAR.14.52">
      <s id="b.MAR.14.52.1">duma to una awi baro waumo de woloqa awi rohe ka imawatoka.</s>
     </seg>
     <seg type="verse" id="b.MAR.14.53">
      <s id="b.MAR.14.53.1">O Yesus iwingaho ma Imam Wilalamo awi tahuka.</s>
      <s id="b.MAR.14.53.2">Kagena de o imamka ma bi sahe, de o Yahudika manga roriri, de lo o bi guru agama yangodu imatolomu.</s>
     </seg>
     <seg type="verse" id="b.MAR.14.54">
      <s id="b.MAR.14.54.1">O Petrus manga duduno wototuuru o Yesus iwimote sidago wowosa ma Imam Wilalamo awi tahu ma lolohaka.</s>
      <s id="b.MAR.14.54.2">Kadoke una wogogeku, de wialo so womarahu womasicapuka de o bi jojaga.</s>
     </seg>
     <seg type="verse" id="b.MAR.14.55">
      <s id="b.MAR.14.55.1">Kagena ma Imam Wilalamo awi tahuka, o imamka ma bi sahe de o Mahkamah Agama yangodu o Yesus iwitailako de isisari ma ngeko la wisisala, sidago Una bilasu wisosone.</s>
      <s id="b.MAR.14.55.2">Duma o sala moi lo yamakewa.</s>
     </seg>
     <seg type="verse" id="b.MAR.14.56">
      <s id="b.MAR.14.56.1">O saksi yadala yahino yodedemo to ona manga gulai de manga damato, so moi-moi manga bicara imaketerowa.</s>
     </seg>
     <seg type="verse" id="b.MAR.14.57">
      <s id="b.MAR.14.57.1">De o saksi yamuruo naga imaoko de isibicara to ona manga damato ma ngale Unaka,</s>
     </seg>
     <seg type="verse" id="b.MAR.14.58">
      <s id="b.MAR.14.58.1">komanena yotemo, "Ngomi miiseka o nyawa Una magena wotemo, 'Ngohi done o Gikimoi Awi Tahu manena de o nyawa manga gia isiaaka asa taruba de tabiau, de o wange saangeka Ngohi asa tosigoko kali qamomuane, duma o nyawa manga gia isiaakawa.' "</s>
     </seg>
     <seg type="verse" id="b.MAR.14.59">
      <s id="b.MAR.14.59.1">Duma o nyawa isasaksi magena manga demo moi-moi imaketerowa.</s>
     </seg>
     <seg type="verse" id="b.MAR.14.60">
      <s id="b.MAR.14.60.1">So ma Imam Wilalamo manga simaka womaokoye de Unaka wisano, "To ona manga demo de manga sosano ma dala komagena Ngonaka, qadoohaso nasangowa."</s>
     </seg>
     <seg type="verse" id="b.MAR.14.61">
      <s id="b.MAR.14.61.1">Duma Una womarihika bato, qangodu wabisangowa.</s>
      <s id="b.MAR.14.61.2">La ma Imam Wilalamo wisano kali Unaka, "Igogou, Ngona o Salamati ma Kolano de o Gikimoi Wilalamo ma Ngopa?"</s>
     </seg>
     <seg type="verse" id="b.MAR.14.62">
      <s id="b.MAR.14.62.1">Kagena de Una wosango wotemo, "Igogou, Ngohi manena Una.</s>
      <s id="b.MAR.14.62.2">De ngini asa nikelelo Ngohi o Nyawa ma Duhutu tomatamiye o Gikimoi Wokokuasa Awi girinaka, de lo asa nikelelo o sorogaka de tokahino touti o lobi-lobi ma rabaku."</s>
     </seg>
     <seg type="verse" id="b.MAR.14.64">
      <s id="b.MAR.14.64.1">So magena yoise, de ma Imam Wilalamo awi juba waraca de wotemo, "Ce!</s>
      <s id="b.MAR.14.64.2">Ngini ningodu niise masirete, Awi demo-demo qangodu o Gikimoi wisikudahu!</s>
      <s id="b.MAR.14.64.3">Upa he o saksi posari kali.</s>
      <s id="b.MAR.14.64.4">Orasi manena o kia niodupa la ngone paaka Unaka."</s>
      <s id="b.MAR.14.64.5">De yangodu itemo, "O Yesus de wisala!"</s>
      <s id="b.MAR.14.64.6">De imatoore, "Bilasu Una wisosone!"</s>
     </seg>
     <seg type="verse" id="b.MAR.14.65">
      <s id="b.MAR.14.65.1">Gila-gila ona yamuruo naga Una wihobi, de Awi lako yapoku de wingapo, de yotemo, "Hika nomisingangasu naguuna woningapo!"</s>
      <s id="b.MAR.14.65.2">De o bi jojaga imasimote Una wipopoka.</s>
     </seg>
     <seg type="verse" id="b.MAR.14.66">
      <s id="b.MAR.14.66.1">Ma orasi magena de o Petrus ka o loloha kasi, de o ngopeqeka moi moleleleani ma Imam Wilalamoka mahino kagena.</s>
     </seg>
     <seg type="verse" id="b.MAR.14.67">
      <s id="b.MAR.14.67.1">De mowikelelo o Petrus o uku ma dateka womarahu.</s>
      <s id="b.MAR.14.67.2">Muna mowikelelo de mowisibilatu awi jamani, de motemo, "He!</s>
      <s id="b.MAR.14.67.3">Ngona manena lo igogou o Yesus, o Nazaret ma nyawa gena, nowimomote."</s>
     </seg>
     <seg type="verse" id="b.MAR.14.68">
      <s id="b.MAR.14.68.1">Duma una womanosu de wotemo moleleleanika, "Ngohi tanakowa de tasahewa o kia ngona notetemo gena!"</s>
      <s id="b.MAR.14.68.2">Gila-gila una wotagi o loloha ma ngora ma dateka.</s>
     </seg>
     <seg type="verse" id="b.MAR.14.69">
      <s id="b.MAR.14.69.1">Kagena de muna una mowikelelo de mosingangasu o bi nyawa kagenadahu motemoli, "Cedeke!</s>
      <s id="b.MAR.14.69.2">O nyawa una magena lo to ona manga sidongirabano."</s>
     </seg>
     <seg type="verse" id="b.MAR.14.70">
      <s id="b.MAR.14.70.1">Duma una womanosu kali.</s>
      <s id="b.MAR.14.70.2">Itekawa, de o orasi magena o bi nyawa kagena itemo o unaka, "We!</s>
      <s id="b.MAR.14.70.3">Ngona upa nomanosu!</s>
      <s id="b.MAR.14.70.4">Igogou, ngona manena to ona manga dodiao moi, sababu ngona o Galilea ma nyawa."</s>
     </seg>
     <seg type="verse" id="b.MAR.14.71">
      <s id="b.MAR.14.71.1">Kagena de una gila-gila wosasi wotemo, "Ngaroko tosone, duma igogou ngohi towinakowa o nyawa Una magena maro o kia ngini nitetemo gena!"</s>
     </seg>
     <seg type="verse" id="b.MAR.14.72">
      <s id="b.MAR.14.72.1">O orasi magena qabolo o toko isore kali ma para ma sinotoka.</s>
      <s id="b.MAR.14.72.2">De o Petrus gena womasininga igogou ma nonomasi o Yesus asa wisitemo unaka, "O toko isore ma sinoto waasi, de ngona he nomanosu nosipara ma saange."</s>
      <s id="b.MAR.14.72.3">La una woari wosodu-sodu.</s>
     </seg>
    </div>
    <div type="chapter" id="b.MAR.15">
     <seg type="verse" id="b.MAR.15.1">
      <s id="b.MAR.15.1.1">Ma orasi o goginita nosi, ona o Mahkamah Agama yangodu de o imamka ma bi sahe, de o Yahudika manga roriri, de lo o bi guru agama imatolomu de jai-jai imatekefakati.</s>
      <s id="b.MAR.15.1.2">So o Yesus wipipilikuka, de gila-gila wingaho de witota ma Gubernur Pilatuska.</s>
     </seg>
     <seg type="verse" id="b.MAR.15.2">
      <s id="b.MAR.15.2.1">So kagena de o Pilatus wisano Unaka, "So igogou Ngona manena o Yahudika manga kolano?"</s>
      <s id="b.MAR.15.2.2">De Una wotemo, "Iteroka, maro o kia ngona notetemoka."</s>
     </seg>
     <seg type="verse" id="b.MAR.15.3">
      <s id="b.MAR.15.3.1">O imamka ma bi sahe manga galaki idala ma ngale Una.</s>
     </seg>
     <seg type="verse" id="b.MAR.15.4">
      <s id="b.MAR.15.4.1">So o Pilatus wisano kali Unaka, "Qadoohaso nosango noholu.</s>
      <s id="b.MAR.15.4.2">Hika nakelelo o galaki ma dala magena inisitemo Ngonaka."</s>
     </seg>
     <seg type="verse" id="b.MAR.15.5">
      <s id="b.MAR.15.5.1">Duma Una ka o demo moi lo wosangowa, sidago o Pilatus ka wohairani.</s>
     </seg>
     <seg type="verse" id="b.MAR.15.6">
      <s id="b.MAR.15.6.1">O Paskah ma Rarame isigeto-geto ma biasa o Pilatus o nyawa moi o bui ma rabano wisisupu de wipalako, yamote yadadala to ona manga ngongiri.</s>
     </seg>
     <seg type="verse" id="b.MAR.15.7">
      <s id="b.MAR.15.7.1">Kagena o bui ma rabaka yasingosaka, ma orasi ona icanga qabolo o Roma ma bobaretaka, ena gena o nyawa itotooma yamuruo naga kanaga manga sidongirabano wimoi awi ronga o Barabas.</s>
     </seg>
     <seg type="verse" id="b.MAR.15.8">
      <s id="b.MAR.15.8.1">O nyawa yadadala imatolomuno de imagolo o Pilatuska, wamote awi biasa ma ngale o nyawa moi wipalako o bui ma tahuno.</s>
     </seg>
     <seg type="verse" id="b.MAR.15.9">
      <s id="b.MAR.15.9.1">Kagena de o Pilatus wasisano onaka, "Niodupa la ngohi towipalako Una niwisiaaso 'O Yahudika manga Kolano' la ma ngale tinihike nginika?"</s>
     </seg>
     <seg type="verse" id="b.MAR.15.10">
      <s id="b.MAR.15.10.1">O Pilatus wotemo komagena, sababu wosihoda o Yesus Awi sala ihiwa, ena momongo ma ngale manga sininga ma siri Unaka, so o imamka ma bi sahe Una iwitota.</s>
     </seg>
     <seg type="verse" id="b.MAR.15.11">
      <s id="b.MAR.15.11.1">Duma o imamka ma bi sahe ona magena o nyawa yadadala yasigaro la igolo o Pilatuska, ma ngale o Barabas wipalako de wahike onaka.</s>
     </seg>
     <seg type="verse" id="b.MAR.15.12">
      <s id="b.MAR.15.12.1">De o Pilatus wotemo o nyawa yadadalaka magena, "Nako komagena, de ngini niodupa ngohi o kia taaka kiaka ngini niwiaaso Una manena o Yahudika manga kolano."</s>
     </seg>
     <seg type="verse" id="b.MAR.15.13">
      <s id="b.MAR.15.13.1">De ona yangodu imatoore itemo, "Una bilasu iwisidasangahadi!"</s>
     </seg>
     <seg type="verse" id="b.MAR.15.14">
      <s id="b.MAR.15.14.1">Duma o Pilatus wotemo onaka, "Asitagala!</s>
      <s id="b.MAR.15.14.2">Awi dorou o kia."</s>
      <s id="b.MAR.15.14.3">Duma ona ifoloi imatotoore, "Bilasu iwisidasangahadi!"</s>
     </seg>
     <seg type="verse" id="b.MAR.15.15">
      <s id="b.MAR.15.15.1">So kagena de una o nyawa yadadala manga sininga wosimote so o Barabas wisisupu de wihike onaka.</s>
      <s id="b.MAR.15.15.2">De una wasulo awi prajurit-prajuritka ma ngale o Yesus wingangapo, qabolo de gila-gila Una wisidoa onaka la iwisidasangahadi.</s>
     </seg>
     <seg type="verse" id="b.MAR.15.16">
      <s id="b.MAR.15.16.1">So o bi prajurit o Yesus wingaho ma gubernur awi mahkamah ma riho o kadato ma rabaka, de awi baru-baru qangodu imatolomu o Yesus iwisigilolino.</s>
     </seg>
     <seg type="verse" id="b.MAR.15.17">
      <s id="b.MAR.15.17.1">Kagena de ona o juba qauungu maro o bi kolano manga juba wisitibaku, de ona lo o bi gota ma daara qatototopo yaaka koloko to Una Awi mahkota moi so Awi saheku isitalake.</s>
     </seg>
     <seg type="verse" id="b.MAR.15.18">
      <s id="b.MAR.15.18.1">Qabolo de ona itemo Unaka, "Suba, Jou!</s>
      <s id="b.MAR.15.18.2">O Yahudika manga kolano!"</s>
     </seg>
     <seg type="verse" id="b.MAR.15.19">
      <s id="b.MAR.15.19.1">De gila-gila Una Awi saheko o didiki isingangapo, de lo Awi bioko yahohobi de yobukuku isuba Unaka.</s>
     </seg>
     <seg type="verse" id="b.MAR.15.20">
      <s id="b.MAR.15.20.1">So wisimamaqe qabolo, de Awi juba qauungu yahoi de wisitiba kali to Una Awi juba masirete.</s>
      <s id="b.MAR.15.20.2">De asa wituda wisisupu so itagi la iwisidasangahadi.</s>
     </seg>
     <seg type="verse" id="b.MAR.15.21">
      <s id="b.MAR.15.21.1">Kagena de ona itagi so yahika o ngeko ma soaka, de o Kirene ma nyawa moi, o Aleksander de o Rufus manga baba, awi ronga o Simon wimake.</s>
      <s id="b.MAR.15.21.2">O nyawa una magena asa o soano wokahino de wokahika o kotaka, de wigegego o Yesus Awi sangahadi wamoku.</s>
     </seg>
     <seg type="verse" id="b.MAR.15.22">
      <s id="b.MAR.15.22.1">Itekawa, de o Yesus wingaho o riho moi ma ronga o Golgota, ma ngale "O Sahe ma Papala ma Riho".</s>
     </seg>
     <seg type="verse" id="b.MAR.15.23">
      <s id="b.MAR.15.23.1">So kagena yahika, de ona wihike Unaka o anggur de o sou o gososo qabobou isicapuka la Awi siri isikurangi, duma Una woholu waudo.</s>
     </seg>
     <seg type="verse" id="b.MAR.15.24">
      <s id="b.MAR.15.24.1">So kagena de gila-gila ona wisidasangahadi de Awi baju imatekesikotoku yaaka moi-moi de manga gimina yamote o undi ma rabaka.</s>
     </seg>
     <seg type="verse" id="b.MAR.15.25">
      <s id="b.MAR.15.25.1">Ma orasi wisidasangahadi gena o goginitano o cako siwo.</s>
     </seg>
     <seg type="verse" id="b.MAR.15.26">
      <s id="b.MAR.15.26.1">Awi sangahadi ma qokuka yalefo o galaki ma demo itemo: UNA MANENA O YAHUDIKA MANGA KOLANO.</s>
     </seg>
     <seg type="verse" id="b.MAR.15.27">
      <s id="b.MAR.15.27.1">O orasi magena Una de ikokoora yasinoto yasidasangahadi ka o wange moi, so moi Una Awi girinaka de moili Awi gubalika.</s>
     </seg>
     <seg type="verse" id="b.MAR.15.28">
      <s id="b.MAR.15.28.1">[La komagena imaaka so itero de itiaika maro o kia isilelefo o Gikimoi Awi Jaji ma Buku ma rabaka, ena gena, "Una wisitero koloko o bi nyawa ma dorou."]</s>
     </seg>
     <seg type="verse" id="b.MAR.15.29">
      <s id="b.MAR.15.29.1">O bi nyawa nogena yakokahino la wikelelo de ona manga sahe yagiwi de wisimaqe itemo, "Cedekele!</s>
      <s id="b.MAR.15.29.2">Temo Ngona gena o Gikimoi Awi Tahu aku naruba de nabiau, duma o wange saangeka de naoko kali.</s>
     </seg>
     <seg type="verse" id="b.MAR.15.30">
      <s id="b.MAR.15.30.1">Nako igogou, de hika o sangahadiku nouti la Ani rohe nasisalamati."</s>
     </seg>
     <seg type="verse" id="b.MAR.15.31">
      <s id="b.MAR.15.31.1">Komagena lo o imamka ma bi sahe de o bi guru agama Una wisimaqe de itemo moi de moika, "Cedeke!</s>
      <s id="b.MAR.15.31.2">O nyawa ma somoa wasisalamati, de Una Awi rohe masirete duma wosisalamati waakuwa.</s>
     </seg>
     <seg type="verse" id="b.MAR.15.32">
      <s id="b.MAR.15.32.1">Nakoso igogou Una o Israel ma Kolano de lo o Salamati ma Kolano, qaloha ilaku de o orasi manena Una o sangahadiku wouti la ngomi miwingaku de miwipiricaya ka cawali Una!"</s>
      <s id="b.MAR.15.32.2">De o nyawa yasinoto yasisasangahadi ona lo imasimote Una wisimaqe.</s>
     </seg>
     <seg type="verse" id="b.MAR.15.33">
      <s id="b.MAR.15.33.1">La o wange itotiai, de o doku ma sigilolino magegena qapuputuku ma deka o orasi saange.</s>
     </seg>
     <seg type="verse" id="b.MAR.15.34">
      <s id="b.MAR.15.34.1">Sidago o cako saangeka de o Yesus womatoore, Awi ili wapoputuru, "Eli, Eli, lama sabakhtani!"</s>
      <s id="b.MAR.15.34.2">Gena o Yahudika manga demo ma ngale gena, "Ai Gikimoi, Ai Gikimoi, qadoohaso Ngona noidongosa Ngohi!"</s>
     </seg>
     <seg type="verse" id="b.MAR.15.35">
      <s id="b.MAR.15.35.1">O bi nyawa ngo kagena yogiise o gore magena, de itemo, "Niisesi!</s>
      <s id="b.MAR.15.35.2">Una ma nabi Elia wiaso."</s>
     </seg>
     <seg type="verse" id="b.MAR.15.36">
      <s id="b.MAR.15.36.1">O nyawa moi to ona manga sidongirabano womatai-tai so o bunga moi koloko o kaka waqehe, so o anggur qakokiopiku watonoka, de o gota ma ideka wosisuruka, de watubo la ma ngale o Yesus wapipi, de wotemo, "Mahasi!</s>
      <s id="b.MAR.15.36.2">La hika ngone pakelelo nakoso o Elia igogou wahino de wisiguti o sangahadiku."</s>
     </seg>
     <seg type="verse" id="b.MAR.15.37">
      <s id="b.MAR.15.37.1">Ma dodoguka, o Yesus womatoore de wosoneka.</s>
     </seg>
     <seg type="verse" id="b.MAR.15.38">
      <s id="b.MAR.15.38.1">Ato imatodoka o baro isifafati o Gikimoi Awi Tahu ma rabaka iraca de ileta sinotoka kadaku ma bati kudahu.</s>
     </seg>
     <seg type="verse" id="b.MAR.15.39">
      <s id="b.MAR.15.39.1">Ma kapita moi, womaokoye o sangahadi woririsima gena, wakelelo idodooha o Yesus Awi sone ma ngeko de ma kapita magena wotemo, "We!</s>
      <s id="b.MAR.15.39.2">O nyawa Una manena igogou o Gikimoi ma Ngopa!"</s>
     </seg>
     <seg type="verse" id="b.MAR.15.40">
      <s id="b.MAR.15.40.1">Kagenadahu lo o bi ngopeqeka yamuruo naga yakelelo ma soa sutu ikuruka.</s>
      <s id="b.MAR.15.40.2">Manga sidongirabaka kanaga ongo Salome, ongo Maria Magdalena, de lo ongo Maria, o Yakobus o gohiduuru magena de lo o Yoses to ona manga awa.</s>
     </seg>
     <seg type="verse" id="b.MAR.15.41">
      <s id="b.MAR.15.41.1">Ma orasi iqomaka o Yesus o Galilea ma bi dokuka de o bi ngopeqeka ona manena Una wimomote de wiriwoka.</s>
      <s id="b.MAR.15.41.2">De kanagasi o ngopeqeka ma somoa o Yerusalemno yahihino imakangaho de o Yesus.</s>
     </seg>
     <seg type="verse" id="b.MAR.15.43">
      <s id="b.MAR.15.43.1">Orasi magena he qamaqa-maqa, so ilangi o Sabat ma wange, o nyawa moi awi ronga o Yusuf o Arimateama ma dokuno wahino.</s>
      <s id="b.MAR.15.43.2">Una magena o Mahkamah Agama moi wihohoromati, una lo wododamaha o Gikimoi Awi orasi wopareta maro o kolano moi.</s>
      <s id="b.MAR.15.43.3">O Sabat ma wange idumuka, so ma ngale magegena o Yusuf womabarani wahika o Pilatuska, de wagolo o Yesus Awi sone ma bake.</s>
     </seg>
     <seg type="verse" id="b.MAR.15.44">
      <s id="b.MAR.15.44.1">O Pilatus wogiise o Yesus wosoneka, de una wohairani so una o nyawa wasulo itagi ma kapita wiaso la wisano, "Igogou, o Yesus Awi woma itola itekaka?"</s>
     </seg>
     <seg type="verse" id="b.MAR.15.45">
      <s id="b.MAR.15.45.1">La ma kapita wodedemo o Pilatuska, "Igogou," de o Pilatus o Yusuf wisimaha o Yesus Awi sone ma bake magena waaho.</s>
     </seg>
     <seg type="verse" id="b.MAR.15.46">
      <s id="b.MAR.15.46.1">So kagena de o Yusuf o baro qaaare woija so o Yesus Awi sone ma bake magena wosiguti o sangahadiku, la wosisangi de o baro qaaare magena.</s>
      <s id="b.MAR.15.46.2">Qabolo de o sone ma bake magena wapoosu, kiaka o boosu magena yaaaka o teto ma rabaka.</s>
      <s id="b.MAR.15.46.3">Qabolo de una o teto ilalamo moi walolo o boosu ma ngora magena wosiperesu.</s>
     </seg>
     <seg type="verse" id="b.MAR.15.47">
      <s id="b.MAR.15.47.1">Orasi magena lo ongo Maria Magdalena de ongo Maria o Yoses ma awa ona lo yananano o riho kiaka o Yesus wipoosu.</s>
     </seg>
    </div>
    <div type="chapter" id="b.MAR.16">
     <seg type="verse" id="b.MAR.16.1">
      <s id="b.MAR.16.1.1">Ma orasi o Sabat ma wange ipasaka, de ongo Maria Magdalena, ongo Maria o Yakobus ma awa, de lo ongo Salome itagi o bi rapa iija ma ngale o Yesus Awi sone ma bake isimuja.</s>
     </seg>
     <seg type="verse" id="b.MAR.16.2">
      <s id="b.MAR.16.2.1">O Nahadi ma wangeka o goginita nosi o wange asa ibao, de ona itagi o boosuka.</s>
     </seg>
     <seg type="verse" id="b.MAR.16.3">
      <s id="b.MAR.16.3.1">Yahika o ngeko ma soaka, de itemo moi de moika, "O boosu ma boberesu o teto magena nagoona asa inariwo yatinga."</s>
     </seg>
     <seg type="verse" id="b.MAR.16.4">
      <s id="b.MAR.16.4.1">Duma ma orasi kagena imasidiado o teto ilalamo magena ona yakelelo iloloka.</s>
     </seg>
     <seg type="verse" id="b.MAR.16.5">
      <s id="b.MAR.16.5.1">So kagena de ona gila-gila iwosa o boosu ma aru ma rabaka, de ona imaginano o girinaka, de yakelelo o gohiduuru moi awi juba qaaare womatamiye, so ona isawangi de yamodo.</s>
     </seg>
     <seg type="verse" id="b.MAR.16.6">
      <s id="b.MAR.16.6.1">O gohiduuru magena wotemo, "Upa nimodo!</s>
      <s id="b.MAR.16.6.2">Ngohi tininako ngini niwisari o Yesus, o Nazaret ma nyawa, kekiaka Una wisisasangahadika gena.</s>
      <s id="b.MAR.16.6.3">Hika nianano masirete kanena Awi riho de kanena Una iwihahado.</s>
      <s id="b.MAR.16.6.4">Duma ngo kanena wihiwaka.</s>
      <s id="b.MAR.16.6.5">Una wooho kali!</s>
     </seg>
     <seg type="verse" id="b.MAR.16.7">
      <s id="b.MAR.16.7.1">So nimatai-tai nitagi nisingangasu to Una Awi muri-murika, komagena lo o Petruska.</s>
      <s id="b.MAR.16.7.2">Nisingangasu Una wotagi woqomaka o Galileaka.</s>
      <s id="b.MAR.16.7.3">Kadoka ngini asa Una niwikelelo, maro o kia ma nonoma ngini winidedemoka."</s>
     </seg>
     <seg type="verse" id="b.MAR.16.8">
      <s id="b.MAR.16.8.1">So kagena de ona isupu o boosuno, gila-gila iloqa imagogora sababu imasidotirineku de yosawangi icarawa.</s>
      <s id="b.MAR.16.8.2">Sababu yamodo poli so o nyawa moika lo ona isingangasuwa.</s>
     </seg>
     <seg type="verse" id="b.MAR.16.9">
      <s id="b.MAR.16.9.1">La o Nahadi ma goginitano, o Yesus wooho kali o nyawa isosone manga sidongirabano, de Una womasimane ma noma-noma ongo Maria Magdalenaka, muna iqoqoma Una asa wodusu to muna manena ami toka ngai tumudingi.</s>
     </seg>
     <seg type="verse" id="b.MAR.16.10">
      <s id="b.MAR.16.10.1">So muna magena motagi mosihabari Una Awi dodiaoka, mamake ona idodora de iari isodu-sodu.</s>
     </seg>
     <seg type="verse" id="b.MAR.16.11">
      <s id="b.MAR.16.11.1">La o orasi magena ona yogiise ongo Maria motemo mowikeleloka o Yesus wooho kali, duma ona yopiricayawa.</s>
     </seg>
     <seg type="verse" id="b.MAR.16.12">
      <s id="b.MAR.16.12.1">Komagena qabolo de o Yesus womasimane kali wimomote yasinotoka, ma ngeko Awi jamani watagali.</s>
      <s id="b.MAR.16.12.2">Magena idadi ma orasi wimomote yasinoto magena manga dodagi ma rabaka o Yerusalemno isupu yakahika o doku moika.</s>
     </seg>
     <seg type="verse" id="b.MAR.16.13">
      <s id="b.MAR.16.13.1">Kagena de ona iliho gila-gila isihabari o hali magena manga dodiaoka, duma ona yopiricayawa.</s>
     </seg>
     <seg type="verse" id="b.MAR.16.14">
      <s id="b.MAR.16.14.1">Ma dodoguka, o Yesus womasimane kali Awi muri yamogiowo de moika, ma orasi magena imatamiye yooqo.</s>
      <s id="b.MAR.16.14.2">Una wasidapano ona magena, sababu manga piricaya ka ma cunu de manga sahe qatogoi so ona yapiricayawa, kiaka o nyawa isingangasu o Yesus ona wikelelo masirete Una wooho kali.</s>
     </seg>
     <seg type="verse" id="b.MAR.16.15">
      <s id="b.MAR.16.15.1">So kagena de Una wasulo onaka, "Nitagi ma bati o bi doku o dunia ma ngoguka, de nisihabari o habari qaloloha o Gikimoino ma meta o dunia ma nyawaka.</s>
     </seg>
     <seg type="verse" id="b.MAR.16.16">
      <s id="b.MAR.16.16.1">La o nyawa nagoona yopiricayawa o Gikimoi Awi habari qaloloha, done wafanggali de o dorou.</s>
      <s id="b.MAR.16.16.2">Duma o nyawa nagoona yopiricaya o Gikimoi Awi habari qaloloha de yaoosika, done o salamati yamake.</s>
     </seg>
     <seg type="verse" id="b.MAR.16.17">
      <s id="b.MAR.16.17.1">La o nyawa yopipiricaya ona magena tahike Ai kuasa la o nonako ihahairani aku yaaka.</s>
      <s id="b.MAR.16.17.2">Komagena lo de to Ngohi Ai ronga aku o toka yodusu, de ona lo asa isibicara o bi bahasa ma somoa,</s>
     </seg>
     <seg type="verse" id="b.MAR.16.18">
      <s id="b.MAR.16.18.1">de nakoso ona o ngihia yacoho eko o raci yaudo, asa ona isiboditowa, de lo nakoso to ona manga gia yasipaqa o nyawa yasisirika, o nyawa ona magena asa yaloha kali."</s>
     </seg>
     <seg type="verse" id="b.MAR.16.19">
      <s id="b.MAR.16.19.1">So de o Jou Yesus wobicara qabolo, gila-gila Una asa witide o sorogaye, so kadaku womatamiye o Gikimoi Awi girinaka la Awi horomati wamake.</s>
     </seg>
     <seg type="verse" id="b.MAR.16.20">
      <s id="b.MAR.16.20.1">Kagena de Awi muri-muri itagi isihabari o Gikimoi Awi habari qaloloha sidago ma bati o bi doku o dunia ma ngoguka.</s>
      <s id="b.MAR.16.20.2">De o Jou lo womote to ona manga manara ma rabaka sidago aku yaaka o nonako ihahairani, la nagoona isigogigise to ona manga dodoto magena asa yanako itero de igogou.</s>
     </seg>
    </div>
   </div>
   <div type="book" id="b.LUK">
    <div type="chapter" id="b.LUK.1">
     <seg type="verse" id="b.LUK.1.1">
      <s id="b.LUK.1.1.1">Ai dodiao o Teofilus tonihohoromati, O nyawa yadala isidailako o Yesus Awi oho ma jarita magena yalefo, imatero maro o bi moi-moi kia naga idadadi iqomaka to ngone nanga sidongirabaka.</s>
     </seg>
     <seg type="verse" id="b.LUK.1.2">
      <s id="b.LUK.1.2.1">O kia naga yalelefoka, gena imatero maro o jarita kanaga inadedemo ngoneka, gena igogou ka ma nonomasi o kia naga idadadi magena qangodu o nyawa de manga lako masirete yosikeleloka, so o Jou Awi demo gena yosihabarika.</s>
     </seg>
     <seg type="verse" id="b.LUK.1.3">
      <s id="b.LUK.1.3.1">Mutuwade kanaga o bi moi-moi qangodu idadadika, ma gola kiano gena, ngohi tatailako tosidodiahika, qabolo de ngohi ai sininga ma rabaka asa tositatapu bilasu o jarita magena, ma fato de ma fara itotiai magena, talefo de tonihike ngonaka.</s>
     </seg>
     <seg type="verse" id="b.LUK.1.4">
      <s id="b.LUK.1.4.1">La ma ngale ngona asa aku nanako itiai o bi moi-moi qangodu, inidodoto ngonaka gena, igogou de itero.</s>
     </seg>
     <seg type="verse" id="b.LUK.1.5">
      <s id="b.LUK.1.5.1">Ma orasi o Herodes wopareta maro ka o kolano moi o Yudea ma daeraka, de kanaga o imam moi awi ronga o Zakharia.</s>
      <s id="b.LUK.1.5.2">Una magena o imam moi o bi imam o bolu moi manga topora o Abia gena manga sidongirabano.</s>
      <s id="b.LUK.1.5.3">Una awi peqeka ami ronga ongo Elisabet, de muna ami topora lo gena manga sihino o imam moili.</s>
     </seg>
     <seg type="verse" id="b.LUK.1.6">
      <s id="b.LUK.1.6.1">Yasinoto magena o Gikimoi Awi simaka manga sigogise qaloha Awi bobita qangoduka, de yacoho itiai so manga sala o nyawa moi lo akuwa yamake.</s>
     </seg>
     <seg type="verse" id="b.LUK.1.7">
      <s id="b.LUK.1.7.1">Duma manga ngopa ihiwasi, sababu ma peqeka magena morohewa de lo yasinoto gena yaperekika.</s>
     </seg>
     <seg type="verse" id="b.LUK.1.8">
      <s id="b.LUK.1.8.1">Ma moiku, de o imam o bolu moi manga topora o Abia gena manga orasi imanara so kagena o Gikimoi Awi Tahuka o Zakharia o imam manga manara waaka,</s>
     </seg>
     <seg type="verse" id="b.LUK.1.9">
      <s id="b.LUK.1.9.1">de ma dongoho magena yaundi, maro manga biasa, la de magena iwisidumu una asa wodahe o Gikimoi Awi Tahu ma rabaka wowosa la o manyanyi watupu.</s>
     </seg>
     <seg type="verse" id="b.LUK.1.10">
      <s id="b.LUK.1.10.1">So done ma orasi imasidiadoka ma ngale o manyanyi gena watupu, so una wowosa o Gikimoi Awi Tahu ma rabaka, de ma duduka kanaga o nyawa yadadala imatolomu isumbayang.</s>
     </seg>
     <seg type="verse" id="b.LUK.1.11">
      <s id="b.LUK.1.11.1">Kagena de o Jou Awi malaikat moi yahino de imaokoye o suba o manyanyi yatutupu ma riho ma girinaka.</s>
     </seg>
     <seg type="verse" id="b.LUK.1.12">
      <s id="b.LUK.1.12.1">Ato o malaikat magena wakelelo, de una wosawangi de foloi wimodo.</s>
     </seg>
     <seg type="verse" id="b.LUK.1.13">
      <s id="b.LUK.1.13.1">Duma o malaikat magena iwitemo, "Zakharia, upa nimodo!</s>
      <s id="b.LUK.1.13.2">Sababu ani gogolo gena o Jou woiseka.</s>
      <s id="b.LUK.1.13.3">Ani peqeka ongo Elisabet magena done asa o ngopa yanau moi mowisibuo.</s>
      <s id="b.LUK.1.13.4">Ngona bilasu o ngopa magena nowisironga o Yohanes.</s>
     </seg>
     <seg type="verse" id="b.LUK.1.14">
      <s id="b.LUK.1.14.1">Igogou!</s>
      <s id="b.LUK.1.14.2">De ani ngopa una magena asa ngona nomasagaga de ani nali de ani moreka.</s>
      <s id="b.LUK.1.14.3">Ma ngale ani ngopa wisibuo, so o nyawa yadadala lo asa imasagaga de manga nalika.</s>
     </seg>
     <seg type="verse" id="b.LUK.1.15">
      <s id="b.LUK.1.15.1">Sababu una done asa wodadi o nyawa wilalamo moi o Jou Awi simaka.</s>
      <s id="b.LUK.1.15.2">Una womasimahawa o anggur eko o dalu woudo, de ka wisibuo kusi una gena o Gurumi Qatetebi ma kuasa qaasu-asu wiparetaka.</s>
     </seg>
     <seg type="verse" id="b.LUK.1.16">
      <s id="b.LUK.1.16.1">O Israel awi ngopa de awi danoku ona yadadala una asa wadoto so ona imakiliho la manga Jou Gikimoi, kiaka iqomaka manga topora wisusuba, Una magena wipiricaya kali.</s>
     </seg>
     <seg type="verse" id="b.LUK.1.17">
      <s id="b.LUK.1.17.1">Ani ngopa una magena asa wodadi o sosulo moi la kanaga woqomano, o Jou Awi hino wosidailako, so una asa kanaga de o Gikimoi Awi Gurumi ma kuasa, maro iqoqomaka ma nabi Elia, ma ngale done o baba awi sininga ma loha asa iuti ma ngopaku.</s>
      <s id="b.LUK.1.17.2">De o bi nyawa o Jou wisigisewa, ona magena asa una watuda la aku imakiliho de manga siningaka yodupa o ngeko ibobolowo yanonu.</s>
      <s id="b.LUK.1.17.3">Waaka komagena, so wosidailako la o bi nyawa yadadala magena asa iwisigise ka o Jouka.</s>
      <s id="b.LUK.1.17.4">Done idadi komagena."</s>
     </seg>
     <seg type="verse" id="b.LUK.1.18">
      <s id="b.LUK.1.18.1">Kagena de o Zakharia wotemo o malaikat magenaka, "Pei!</s>
      <s id="b.LUK.1.18.2">Idodooha sidago ngohi topiricaya ani demo magena igogou de itiai.</s>
      <s id="b.LUK.1.18.3">Sababu ngohi iperekika, de ai peqeka lo miperekika."</s>
     </seg>
     <seg type="verse" id="b.LUK.1.19">
      <s id="b.LUK.1.19.1">So o malaikat magena wotemo, "Ngohi manena Gabriel, o Gikimoi Awi sosulo o sorogano.</s>
      <s id="b.LUK.1.19.2">Una ngohi woisulo la tahino kanena de o habari magena todedemo de tonisingangasu ngonaka.</s>
     </seg>
     <seg type="verse" id="b.LUK.1.20">
      <s id="b.LUK.1.20.1">O kia ngohi tonidedemo ngonaka, igogou magena asa idadi de imaaka ma orasi kiaka isitatapu qaboloka.</s>
      <s id="b.LUK.1.20.2">Duma nako ngona gena, ma ngale ai demo magena ngona nopiricayawa, so maha la o orasi manena qabolo de ngona he naaku kawa nobicara, sidago o kia tonidedemoka magena igogou idadi kasi."</s>
     </seg>
     <seg type="verse" id="b.LUK.1.21">
      <s id="b.LUK.1.21.1">O Zakharia widahe o Gikimoi Awi Tahu ma rabaka, de o nyawa yadadala ona magena ma duduka iwidamahasi, de ona yohairani qadoohaso maro o Gikimoi Awi Tahu ma rabaka de una awi deka komagena.</s>
     </seg>
     <seg type="verse" id="b.LUK.1.22">
      <s id="b.LUK.1.22.1">Ma orasi una wosupuno, de waaku kawa wobicara onaka.</s>
      <s id="b.LUK.1.22.2">Una ka cawali de awi gia wositumu-tumu koloko imomou de wobicara he waakuwa.</s>
      <s id="b.LUK.1.22.3">So o nyawa magena yanako o Gikimoi Awi Tahu ma rabaka de o gogelelo o Gikimoino wamakeka.</s>
     </seg>
     <seg type="verse" id="b.LUK.1.23">
      <s id="b.LUK.1.23.1">Ipasaka, so ma orasi una awi manara o Gikimoi Awi Tahuka gena wosiboloka, de una woliho awi tahuka.</s>
     </seg>
     <seg type="verse" id="b.LUK.1.24">
      <s id="b.LUK.1.24.1">Itekawa, de igogou ma peqeka gena asa moroheka.</s>
      <s id="b.LUK.1.24.2">So ma deka he o ngoosa motoha gena o tahu ma rabano lo mosupuwa, de motemo,</s>
     </seg>
     <seg type="verse" id="b.LUK.1.25">
      <s id="b.LUK.1.25.1">"We!</s>
      <s id="b.LUK.1.25.2">Manena o Jou Awi laha ngohika.</s>
      <s id="b.LUK.1.25.3">Una ngohi woiriwo la o ngopa tamake, so ma ngale ngohi gena o nyawa isimaqe kawa."</s>
     </seg>
     <seg type="verse" id="b.LUK.1.26">
      <s id="b.LUK.1.26.1">Ongo Elisabet gena morohe ma deka he o ngoosa butanga qabolo, de o Gikimoi wosulo so o malaikat Gabriel gena una wotagi o Nazaretka, o doku moi o Galilea ma tonaka,</s>
     </seg>
     <seg type="verse" id="b.LUK.1.27">
      <s id="b.LUK.1.27.1">ma ngale o jojaru moi ami ronga ongo Maria gena imarimake.</s>
      <s id="b.LUK.1.27.2">Muna magena mobobaika de o gohiduuru moi, awi ronga o Yusuf, gena ma Kolano Daud awi ngopa de awi dano moiku.</s>
     </seg>
     <seg type="verse" id="b.LUK.1.28">
      <s id="b.LUK.1.28.1">O malaikat magena wahika munaka, de womitemo, "Tabea!</s>
      <s id="b.LUK.1.28.2">Igogou, ngona manena o Jou Awi laha wonisicatu ifoloi, de Una kanaga dede ngona."</s>
     </seg>
     <seg type="verse" id="b.LUK.1.29">
      <s id="b.LUK.1.29.1">Moise awi demo magena de muna ami sininga isusa, de ma rabaka awi salam ma demo gena momasipongoka de ka matagapisi ma ngale o kia.</s>
     </seg>
     <seg type="verse" id="b.LUK.1.30">
      <s id="b.LUK.1.30.1">De una wotemo kali, "Upa nimodo, Maria, sababu ngona manenaka asa o Gikimoi Awi laha wonisicatu.</s>
     </seg>
     <seg type="verse" id="b.LUK.1.31">
      <s id="b.LUK.1.31.1">Ngona asa norohe so done asa o ngopa yanau moi nowisibuo.</s>
      <s id="b.LUK.1.31.2">De o ngopa Una magena ngona bilasu nowisironga o Yesus.</s>
     </seg>
     <seg type="verse" id="b.LUK.1.32">
      <s id="b.LUK.1.32.1">Una asa wodadi wolamo o nyawa manga simaka de lo Una wisiaso o Gikimoi Wikukuruye ma Ngopa.</s>
      <s id="b.LUK.1.32.2">De Una magena o Jou Gikimoi asa witide la Una wodadi o kolano moi maro ma Kolano Daud, Awi topora iqoqomaka.</s>
     </seg>
     <seg type="verse" id="b.LUK.1.33">
      <s id="b.LUK.1.33.1">Una asa wokolano o Yakub awi ngopa de awi danoku wapareta ka ikakali, de Awi pareta gena ma bati lo ihiwa."</s>
     </seg>
     <seg type="verse" id="b.LUK.1.34">
      <s id="b.LUK.1.34.1">De muna motemo, "We!</s>
      <s id="b.LUK.1.34.2">Idodooha so o hali magena idadi, salanta ngohi tokawi waasi de tomaidu waasi dede yanau."</s>
     </seg>
     <seg type="verse" id="b.LUK.1.35">
      <s id="b.LUK.1.35.1">O malaikat gena wotemo, "O Gurumi Qatetebi asa wouti de wahino ngonaka, so o Gikimoi Wikukuruye Awi kuasa ma buturu lo asa igoge ngonaka.</s>
      <s id="b.LUK.1.35.2">Komagena so o ngopa moi asa nowisibuo Una magena witebi, de wisiaso o Gikimoi ma Ngopa.</s>
     </seg>
     <seg type="verse" id="b.LUK.1.36">
      <s id="b.LUK.1.36.1">He!</s>
      <s id="b.LUK.1.36.2">Nanako ani ria ongo Elisabet muna magena, ngaroko miperekika de o nyawa miaso ami ngopa ihiwaka, duma morohe he o ngoosa butanga qabolo.</s>
      <s id="b.LUK.1.36.3">Igogou, muna lo done asa o ngopa yanau moi mowisibuo.</s>
     </seg>
     <seg type="verse" id="b.LUK.1.37">
      <s id="b.LUK.1.37.1">Sababu o kia bato o Gikimoi wotemo, magena bilasu idadi."</s>
     </seg>
     <seg type="verse" id="b.LUK.1.38">
      <s id="b.LUK.1.38.1">So muna motemo, "Ngohi manena tosidailako o Jou towileleani, ma ngale Awi edekati ngohika maro o kia noidedemoka, tanu asa idadi komagena."</s>
      <s id="b.LUK.1.38.2">Qabolo de o malaikat gena wotagika so muna womidongosaku.</s>
     </seg>
     <seg type="verse" id="b.LUK.1.39">
      <s id="b.LUK.1.39.1">Kagena de ongo Maria momajobo mokahika o doku moi o Yudea ma daera ma bi talaka.</s>
     </seg>
     <seg type="verse" id="b.LUK.1.40">
      <s id="b.LUK.1.40.1">Motagi momasidiado o Zakharia awi tahuka, de mowosa de ami salam momisidiado ongo Elisabetka.</s>
     </seg>
     <seg type="verse" id="b.LUK.1.41">
      <s id="b.LUK.1.41.1">De komagena ami salam gena ongo Elisabet moise, de to muna ami ngopa ami roheka magena imahiti, de o Gurumi Qatetebi Awi kuasa qaasu-asu asa iwosa munaku de wopareta.</s>
     </seg>
     <seg type="verse" id="b.LUK.1.42">
      <s id="b.LUK.1.42.1">So muna momatoore, ami ili mapoputuru, motemo ongo Mariaka, "Igogou, o ngopeqeka manga sidongirabaka cawali ngona manena o Gikimoi Awi laha wonisicatu ifoloi, de ani pokoka o ngopa Una magena lo Awi laha wisicatuka bai!</s>
     </seg>
     <seg type="verse" id="b.LUK.1.43">
      <s id="b.LUK.1.43.1">We!</s>
      <s id="b.LUK.1.43.2">Ngohi manena nagoona sidago ngona gena, ai Jou ma awa, de nahino kanena ngohi noikurumi.</s>
     </seg>
     <seg type="verse" id="b.LUK.1.44">
      <s id="b.LUK.1.44.1">Ato ani salam toise, de o ngopa ai poko ma rabaka gena imahiti de ma nalika.</s>
     </seg>
     <seg type="verse" id="b.LUK.1.45">
      <s id="b.LUK.1.45.1">Ngona nososanangi, sababu o Jou Awi demo gena nopiricayaka, de Awi demo ngonaka magena igogou asa idadi."</s>
     </seg>
     <seg type="verse" id="b.LUK.1.46">
      <s id="b.LUK.1.46.1">De ongo Maria magena motemo, "Ngohi ai sininga ma rabaka o Jou towigiliri.</s>
     </seg>
     <seg type="verse" id="b.LUK.1.47">
      <s id="b.LUK.1.47.1">Ai sininga imore de qanali o Gikimoika, sababu Una ai dorouno woisisalamati.</s>
     </seg>
     <seg type="verse" id="b.LUK.1.48">
      <s id="b.LUK.1.48.1">Una ngohi woisiningaka, ngohi gena Awi gilalo so tomahadoku.</s>
      <s id="b.LUK.1.48.2">O orasi manena de isikahika, o bi nyawa ona yangodu asa itemo, ngohi manena o ngopeqeka moi o Gikimoi Awi laha woisicatu.</s>
     </seg>
     <seg type="verse" id="b.LUK.1.49">
      <s id="b.LUK.1.49.1">Sababu o Gikimoi Wokokuasa to Una Awi kuasa gena woisikelelo ngohika.</s>
      <s id="b.LUK.1.49.2">Una Awi ronga magena qatebi bai!</s>
     </seg>
     <seg type="verse" id="b.LUK.1.50">
      <s id="b.LUK.1.50.1">Una Awi galusiri gena kanaga o nyawa yangodu hitilahi ona wisusuba, gena sidago manga ngopa de manga danoka.</s>
     </seg>
     <seg type="verse" id="b.LUK.1.51">
      <s id="b.LUK.1.51.1">Una de Awi kuasa so awi manara moi-moi ikokuasa aku waaka, ena gena o nyawa imasihie ona magena wasikitinga la manga edekati gena upa idadi.</s>
     </seg>
     <seg type="verse" id="b.LUK.1.52">
      <s id="b.LUK.1.52.1">Una aku o bi kolano ona magena manga kuasa wasisa.</s>
      <s id="b.LUK.1.52.2">Una aku o bi nyawa imahadoku ona magena watide.</s>
     </seg>
     <seg type="verse" id="b.LUK.1.53">
      <s id="b.LUK.1.53.1">Una aku o nyawa yasasapi ona magena wasipunu de o kia naga qaloloha.</s>
      <s id="b.LUK.1.53.2">Una aku o nyawa ikakaya wadusu de ona itagi ka manga kia-kia lo waali.</s>
     </seg>
     <seg type="verse" id="b.LUK.1.55">
      <s id="b.LUK.1.55.1">Una wawosawa o kia naga iqoqomaka wojaji nanga ete de nanga toporaka gena o Abraham de lo awi ngopa de awi danoka.</s>
      <s id="b.LUK.1.55.2">Maro komagena so Una wonariwo ngone nanga ete de nanga topora iqoqomaka, ena gena wileleani o Israel de lo to una awi ngopa de awi danoku.</s>
      <s id="b.LUK.1.55.3">De ngone manena o Abraham awi ngopa de awi dano inangodu asa Una wonagalusiri ka sidutu ikakali.</s>
      <s id="b.LUK.1.55.4">Sidago kagena."</s>
     </seg>
     <seg type="verse" id="b.LUK.1.56">
      <s id="b.LUK.1.56.1">So ongo Maria kagena mogogogesi de ongo Elisabet ma deka o ngoosa saange, qabolo de asa moliho ami tahuka.</s>
     </seg>
     <seg type="verse" id="b.LUK.1.57">
      <s id="b.LUK.1.57.1">Ongo Elisabet ami orasi yaadoka, de muna ami ngopa yanau moi mowisibuo.</s>
     </seg>
     <seg type="verse" id="b.LUK.1.58">
      <s id="b.LUK.1.58.1">O nyawa imakokadateku de ami gianongoru ona magena lo asa yanali dede muna, sababu yoise igogou o ngopa una magena kanaga lo o Jou Awi galusiri ilalamo wosikelelo munaka.</s>
     </seg>
     <seg type="verse" id="b.LUK.1.59">
      <s id="b.LUK.1.59.1">Ma orasi o ngopa magena awi umuru o wange tupaangeka, de o nyawa imakokadate de o gianongoru ona magena yahino imatolomu ma ngale una iwisuna, mote de o Yahudika manga adati de manga galepu.</s>
      <s id="b.LUK.1.59.2">Manga edekati la yodupa iwisironga o Zakharia, maro awi baba masirete awi ronga.</s>
     </seg>
     <seg type="verse" id="b.LUK.1.60">
      <s id="b.LUK.1.60.1">Duma ma awa motemo onaka, "Hiwa!</s>
      <s id="b.LUK.1.60.2">Awi ronga magenawa!</s>
      <s id="b.LUK.1.60.3">Una gena bilasu wisironga o Yohanes."</s>
     </seg>
     <seg type="verse" id="b.LUK.1.61">
      <s id="b.LUK.1.61.1">De ona itemo munaka, "Moiwa ani gianongoruno manga ronga komagena bai!"</s>
     </seg>
     <seg type="verse" id="b.LUK.1.62">
      <s id="b.LUK.1.62.1">Kagena de ona iwipoma ma babaka, la una iwisano o ronga o kia wodupa ma ngale awi ngopaka.</s>
     </seg>
     <seg type="verse" id="b.LUK.1.63">
      <s id="b.LUK.1.63.1">Magena de ma baba una magena o kia naga moi wogolo la wosilefo, de kagena ma qokuka asa walefo, "Awi ronga gena o Yohanes."</s>
      <s id="b.LUK.1.63.2">Ona yangodu yohairani.</s>
     </seg>
     <seg type="verse" id="b.LUK.1.64">
      <s id="b.LUK.1.64.1">De imatodoka o orasi magena qabolo awi uru ipelenga de aku una wobicara kali, de asa o Gikimoi Awi ronga wosilamo.</s>
     </seg>
     <seg type="verse" id="b.LUK.1.65">
      <s id="b.LUK.1.65.1">So o nyawa ona imakokadateku yangodu asa yohairani, de o habari magena yosihabari o Yudea ma daera ma bi talaka de ma sigilolino.</s>
     </seg>
     <seg type="verse" id="b.LUK.1.66">
      <s id="b.LUK.1.66.1">O nyawa o habari magena yoiise, ona yangodu manga siningaka itemo, "O ngopa manena asa wodadi idodooha orasi ma simaka."</s>
      <s id="b.LUK.1.66.2">Sababu o Jou Awi kuasa kanaga dede unaka.</s>
     </seg>
     <seg type="verse" id="b.LUK.1.67">
      <s id="b.LUK.1.67.1">O Yohanes ma baba, o Zakharia, una magenaku o Gurumi Qatetebi Awi kuasa qaasu-asu iwosa de wipareta, so o Gikimoi Awi demo wosingangasu gena wotemo,</s>
     </seg>
     <seg type="verse" id="b.LUK.1.68">
      <s id="b.LUK.1.68.1">"Powigiliri o Jou, Una o Israel awi ngopa de awi danoku gena nanga Gikimoi.</s>
      <s id="b.LUK.1.68.2">Sababu Una magena wahino ma ngale ngone Awi nyawa la nanga saturu yangoduno gena wonapalako.</s>
     </seg>
     <seg type="verse" id="b.LUK.1.69">
      <s id="b.LUK.1.69.1">Una witide ma ngale ngoneka gena o Salamati wokokuasa moi, Awi gilalo ma Kolano Daud to una awi ngopa de awi danoku moi.</s>
     </seg>
     <seg type="verse" id="b.LUK.1.70">
      <s id="b.LUK.1.70.1">O Jou Una magena kanaga Awi nabi o orasi iqoqomaka Awi jaji isingangasuka, ena gena,</s>
     </seg>
     <seg type="verse" id="b.LUK.1.71">
      <s id="b.LUK.1.71.1">ngone nanga saturu de lo o nyawa ngone inadoduhudu manga gia ma sohano aku Una wonapalako.</s>
     </seg>
     <seg type="verse" id="b.LUK.1.72">
      <s id="b.LUK.1.72.1">Igogou, nanga ete de nanga topora iqoqomaka Una wagalusiri. so Awi jaji qatebi magena Una wasiganapu.</s>
     </seg>
     <seg type="verse" id="b.LUK.1.74">
      <s id="b.LUK.1.74.1">Una wojaji de wosasi o Abrahamka gena nanga topora iqoqomaka, la ma ngale ngone nanga saturu to ona manga gia ma sohano asa Una wonapalako, so ngone aku powigiliri Unaka gena nanga saturu he pamodo kawa,</s>
     </seg>
     <seg type="verse" id="b.LUK.1.75">
      <s id="b.LUK.1.75.1">la Awi simaka de ma bati ka sidago-dago igogou aku podadi Awi nyawa de nanga sininga itiai Unaka.</s>
     </seg>
     <seg type="verse" id="b.LUK.1.76">
      <s id="b.LUK.1.76.1">Duma nako ngona ai ngopa gena, ngona done asa niaso o Gikimoi Wikukuruye Awi nabi moi.</s>
      <s id="b.LUK.1.76.2">Sababu ngona gena noqomano, la nosidailako o Jou Awi ngeko.</s>
     </seg>
     <seg type="verse" id="b.LUK.1.77">
      <s id="b.LUK.1.77.1">Ngona asa nasingangasu o nyawaka la o Gikimoi asa wasisalamati de manga dorou wosiapongu.</s>
     </seg>
     <seg type="verse" id="b.LUK.1.78">
      <s id="b.LUK.1.78.1">Sababu o Gikimoi Una magena igogou ngone wonagalusiri.</s>
      <s id="b.LUK.1.78.2">Komagena so Una wahino kanena la ngone wonariwo.</s>
      <s id="b.LUK.1.78.3">Una o sorogaka de wahino kanena maro o wange ibaoka.</s>
     </seg>
     <seg type="verse" id="b.LUK.1.79">
      <s id="b.LUK.1.79.1">Una wahino la o bubutu ma rabaka wodisiwa, gena o nyawa manga siningaka, la o sone gena ona foloi yomodo.</s>
      <s id="b.LUK.1.79.2">Una wonasidumu ngoneka o ngeko, kiaka isikahika o oho isosanangika.</s>
      <s id="b.LUK.1.79.3">Sidago kagena."</s>
     </seg>
     <seg type="verse" id="b.LUK.1.80">
      <s id="b.LUK.1.80.1">O Zakharia awi ngopa una magena foloika wilamo, awi sininga de awi rohe ma buturu lo asa idogoli.</s>
      <s id="b.LUK.1.80.2">Wilamoka, de una wogoge o tona ibobeleuka, sidago ma orasi yaado done asa una o Jou Awi demo gena wotagi wosihabari o Israel awi ngopa de awi danoka.</s>
     </seg>
    </div>
    <div type="chapter" id="b.LUK.2">
     <seg type="verse" id="b.LUK.2.2">
      <s id="b.LUK.2.2.1">Ma orasi magena kanaga o Kirenius wodadi gubernur o Siria ma daeraka, de lo ma Kaisar Agustus wopareta o Roma ma doku idadalaka, so kagena o gegeto ma nonoma idadi.</s>
      <s id="b.LUK.2.2.2">De una wosulo o nyawa yangodu awi pareta ma rabaka bilasu o nyawa manga ronga isilefo de yaeto.</s>
     </seg>
     <seg type="verse" id="b.LUK.2.3">
      <s id="b.LUK.2.3.1">So o nyawa yangodu magegena bilasu to ona manga soa de manga doku masireteka yakahika, la yasilefo de yaeto.</s>
     </seg>
     <seg type="verse" id="b.LUK.2.5">
      <s id="b.LUK.2.5.1">Kagena o Nazaret ma dokuka o Galilea ma tonaka de o Yusuf bilasu womajobo.</s>
      <s id="b.LUK.2.5.2">De ma bobai ongo Maria, gena moroheka, muna lo bilasu mowimote, so ona yasinoto imajobo de yotagi ikahie o Yudea ma daeraka, yameta o Betlehem ma dokuka, kiaka ma Kolano Daud iqoqomaka o doku magenaka wisibubuo.</s>
      <s id="b.LUK.2.5.3">O Yusuf kagena wakahika la manga ronga isilefo de yaeto, sababu una magena awi sihino o Daud awi ngopa de awi danoku.</s>
     </seg>
     <seg type="verse" id="b.LUK.2.6">
      <s id="b.LUK.2.6.1">La ona yasinoto kagena yaado o Betlehemka, de ongo Maria ami orasi imasidiado,</s>
     </seg>
     <seg type="verse" id="b.LUK.2.7">
      <s id="b.LUK.2.7.1">so mowisibuoka o ngopa yanau moi gena ami ngopa ma domo.</s>
      <s id="b.LUK.2.7.2">Una magena mowisisao de o baro ma leleta, de ka o haiwani ma ino ma rihosa mowiidu kagena o haiwani ma tahu moi ma rabaka, sababu o tahu ma somoa ihiwaka so yamakewa to ona manga dodogu.</s>
     </seg>
     <seg type="verse" id="b.LUK.2.8">
      <s id="b.LUK.2.8.1">Ma orasi o Yesus wisibuo, de kanaga o pidoka o putu magena lo o sowohi o duba yojajaga.</s>
     </seg>
     <seg type="verse" id="b.LUK.2.9">
      <s id="b.LUK.2.9.1">So imatodoka de o Jou Awi malaikat moi yahino onaka, de Jou Awi kuasa ma nita isisiru-siru yadisiwi onaka, so ona yosawangi imasidotirineku.</s>
     </seg>
     <seg type="verse" id="b.LUK.2.10">
      <s id="b.LUK.2.10.1">Duma o malaikat magena itemo, "Upa nimodo!</s>
      <s id="b.LUK.2.10.2">Sababu ngohi tahino tinisingangasu o habari qaloloha moi nginika, kiaka o more de o nali ma ngale o nyawa yangodu o duniaka.</s>
     </seg>
     <seg type="verse" id="b.LUK.2.11">
      <s id="b.LUK.2.11.1">O putu manena kagena ma kolano Daud awi doku o Betlehemka o ngopa yanau moi wisibuo.</s>
      <s id="b.LUK.2.11.2">Una magena wodadi o kolano la ma ngale ngini o dunia ma nyawa nia dorouno bilasu winisisalamati, ena gena ma Kristus, nanga Jou.</s>
     </seg>
     <seg type="verse" id="b.LUK.2.12">
      <s id="b.LUK.2.12.1">O nonako kiaka nianako ai demo itiai gena komanena: Ngini asa niwimake o ngopa yanau moi wisisao de o baro ma leleta de iwisiidu o haiwani ma ino ma rihoka."</s>
     </seg>
     <seg type="verse" id="b.LUK.2.13">
      <s id="b.LUK.2.13.1">Imatodokali o malaikat magena dede kanaga o malaikat ma somoali o sorogano idala icarawa imasimane, de ona o Gikimoi wigiliri itemo,</s>
     </seg>
     <seg type="verse" id="b.LUK.2.14">
      <s id="b.LUK.2.14.1">"Hie!</s>
      <s id="b.LUK.2.14.2">O giliri o Gikimoi kadaku o sorogaka, de lo o duniaka o nyawa o Gikimoi wasosanangi gena o sanangi yamake."</s>
     </seg>
     <seg type="verse" id="b.LUK.2.15">
      <s id="b.LUK.2.15.1">Kagena de o bi malaikat magena o sorogaye ilihoka, de o sowohi ona magena imatekebicara moi de moika, "Hino la ngone potagi o dokuka la o hali idadadika, maro o kia o Jou wonasingongangasu ngoneka, gena panano."</s>
     </seg>
     <seg type="verse" id="b.LUK.2.16">
      <s id="b.LUK.2.16.1">So de ona imasikagaro itagi so yahika kagena de yamake o Yusuf de ongo Maria, de o ngopa Una magena iwiidusa o haiwani ma ino ma rihoka.</s>
     </seg>
     <seg type="verse" id="b.LUK.2.17">
      <s id="b.LUK.2.17.1">So de o ngopa Una magena wikelelo, de ona isihabari maro kia yododedemo o ngopa Una magena igogou o malaikat yasingangasuka.</s>
     </seg>
     <seg type="verse" id="b.LUK.2.18">
      <s id="b.LUK.2.18.1">De o nyawa yoiise gena yangodu yohairani o sowohi manga jarita magegena.</s>
     </seg>
     <seg type="verse" id="b.LUK.2.19">
      <s id="b.LUK.2.19.1">Duma ongo Maria ami siningaka madiahi de mosifikiri.</s>
     </seg>
     <seg type="verse" id="b.LUK.2.20">
      <s id="b.LUK.2.20.1">O sowohi ona magena iliho, de ma ngale o ngopa wisibubuo Una magena o Gikimoi iwigiliri de iwihoromati, sababu qangodu ona yoise de yakokelelo, gena itero de igogou maro kia o malaikat itetemo onaka.</s>
     </seg>
     <seg type="verse" id="b.LUK.2.21">
      <s id="b.LUK.2.21.1">O ngopa Una magena Awi umuru o wange tupaange yaadoka, de asa Una wisuna, yamote maro o Yahudika manga adati de manga galepu, de lo wisironga o Yesus, o ronga kiaka iqomaka Una wihiwasi so ka ma awa ami rohe kasi de o malaikat gena wihikeka.</s>
     </seg>
     <seg type="verse" id="b.LUK.2.22">
      <s id="b.LUK.2.22.1">Qabolo de ma orasi yaado o Yusuf de ongo Maria bilasu yaaka o adati de o galepu, so ona aku manga sininga qatebi, maro o Jou Awi bobita o Musa wosilelefoka.</s>
      <s id="b.LUK.2.22.2">O orasi magena de ona manga ngopa gena iwingaho yotagi ikahika o Yerusalemka la iwisidoa o Jouka,</s>
     </seg>
     <seg type="verse" id="b.LUK.2.23">
      <s id="b.LUK.2.23.1">maro o Jou Awi bobita isilelefoka itemo, "O ngopa yanau ma domo gena bilasu yasidoa o Jouka la yodadi to Una Awi ngopa."</s>
     </seg>
     <seg type="verse" id="b.LUK.2.24">
      <s id="b.LUK.2.24.1">Ona magena lo manga suba yatide o Jouka, maro Awi bobita isilelefoka, ena gena o namo darafuru eko lo o namo dara ma goho gena o sabi moi.</s>
     </seg>
     <seg type="verse" id="b.LUK.2.25">
      <s id="b.LUK.2.25.1">O orasi magena o Yerusalemka, kanaga o nyawa moi awi ronga o Simeon, una magena awi sininga itiai de awi sigogise qaloha o Gikimoika.</s>
      <s id="b.LUK.2.25.2">O Gurumi Qatetebi kanaga unaka, de lo una wongongano ma orasi he idumuka o Gikimoi asa o Israel awi ngopa de awi danoku magena wariwo.</s>
     </seg>
     <seg type="verse" id="b.LUK.2.26">
      <s id="b.LUK.2.26.1">Ma moiku, o Gurumi Qatetebi magena wotemo unaka komanena, "Ngona nosone waasi, de asa nowikelelo o Salamati ma Kolano gena o Jou Gikimoi wasijajajika."</s>
     </seg>
     <seg type="verse" id="b.LUK.2.27">
      <s id="b.LUK.2.27.1">So de ma orasi o Yusuf de ongo Maria manga ngopa o Yesus wingaho o Gikimoi Awi Tahuka la wisidoa o Gikimoika, maro o Jou Awi bobita o Musa wosilelefoka, o Gurumi Qatetebi magena o Simeon wingaho o Gikimoi Awi Tahuka wowosa.</s>
     </seg>
     <seg type="verse" id="b.LUK.2.28">
      <s id="b.LUK.2.28.1">Kagena de una asa o ngopa magena wiqehe de witoti, de o Gikimoi wigiliri wotemo,</s>
     </seg>
     <seg type="verse" id="b.LUK.2.29">
      <s id="b.LUK.2.29.1">"Jou, ngaroko lo tosone, duma qadoohawa.</s>
      <s id="b.LUK.2.29.2">Ngohi ai sininga asa isanangi, sababu Ngona Ani jaji gena isiganapuka.</s>
     </seg>
     <seg type="verse" id="b.LUK.2.30">
      <s id="b.LUK.2.30.1">De ai lako masirete ngohi towikeleloka o Salamati moi Ngonano,</s>
     </seg>
     <seg type="verse" id="b.LUK.2.31">
      <s id="b.LUK.2.31.1">Una magena nowisidailako o bi nyawa yangoduka.</s>
     </seg>
     <seg type="verse" id="b.LUK.2.32">
      <s id="b.LUK.2.32.1">O Salamati Una magena maro o nita moi yadisiwa o nyawa manga siningaka kiaka o Israel awi ngopa de awi danoka yasowo.</s>
      <s id="b.LUK.2.32.2">De Una lo womisihoromati ngomi Ani nyawa o Israel to una magena awi ngopa de awi danoku."</s>
     </seg>
     <seg type="verse" id="b.LUK.2.33">
      <s id="b.LUK.2.33.1">Magena de o ngopa ma baba de ma awa ona magena yohairani icarawa yoise o Simeon awi demo ma ngale manga ngopaka.</s>
     </seg>
     <seg type="verse" id="b.LUK.2.34">
      <s id="b.LUK.2.34.1">So o Simeon wogolo o Gikimoi Awi laha foloi wodogo onaka.</s>
      <s id="b.LUK.2.34.2">Qabolo de wotemo ma awa ongo Mariaka, "De ngona ani ngopa manena o Gikimoi Awi edekati gena o Israel awi ngopa de awi danoku yadala done asa yotura de yobodito, duma yadalali asa yatide la o loha yamake.</s>
      <s id="b.LUK.2.34.3">Una magena o Gikimoi wihirika de wisulo la Una wahino nonena, duma o nyawa yadala asa Una wiholu,</s>
     </seg>
     <seg type="verse" id="b.LUK.2.35">
      <s id="b.LUK.2.35.1">de o bi moi-moi manga sininga ma rabaka gena isimaneka.</s>
      <s id="b.LUK.2.35.2">Duma ngona, Maria, gena asa o beleso inidahe, maro mimoi ami siningaka kanaga o sumarangi ma doto imiogu."</s>
     </seg>
     <seg type="verse" id="b.LUK.2.37">
      <s id="b.LUK.2.37.1">Ma orasi o Yusuf de ongo Maria imasidiado o Gikimoi Awi Tahuka, de kanaga lo ma nabi o ngopeqeka moi miperekika, ami ronga ongo Hana.</s>
      <s id="b.LUK.2.37.2">Muna magena o Fanuel awi ngopa o Asyer manga soano.</s>
      <s id="b.LUK.2.37.3">O orasi magenaka, de ami umuru o taungu moritupaange de iha.</s>
      <s id="b.LUK.2.37.4">Muna iqomaka mokawi cawali o taungu tumudingi, kagena de mobaloka so mokawi kawa.</s>
      <s id="b.LUK.2.37.5">Muna magena asa ma moi waasi o Gikimoi Awi Tahu matinga, o putu de o wange mosumbayang de lo mooqowa de moudowa mosisuba o Gikimoika.</s>
     </seg>
     <seg type="verse" id="b.LUK.2.38">
      <s id="b.LUK.2.38.1">So ma orasi o Yusuf de ongo Maria o Gikimoi Awi Tahu ma rabaka, de ongo Hana lo mahino ami sukuru matide o Gikimoika, ma ngale o ngopa Una magena so moade-ade o nyawa yangoduka, kiaka yodamaha ma orasi o Gikimoi done o Yerusalemka ma bi nyawa manga lawangino wapalako.</s>
     </seg>
     <seg type="verse" id="b.LUK.2.39">
      <s id="b.LUK.2.39.1">O Yusuf de ongo Maria ona magena manga manara o Jou Awi bobita moi-moi isilelefo gena qangodu yaaka qaboloka, de ona iliho o Nazaret ma dokuka o Galilea ma tonaka.</s>
     </seg>
     <seg type="verse" id="b.LUK.2.40">
      <s id="b.LUK.2.40.1">Ona manga ngopa Una magena wofero so wilamo idogo de wiputuru, de awi sininga lo idadi foloi icawaro, de lo o Gikimoi Awi laha igoge Unaka.</s>
     </seg>
     <seg type="verse" id="b.LUK.2.41">
      <s id="b.LUK.2.41.1">O musung isigeto o Yesus Awi dodihimo o Yusuf de ongo Maria bilasu o Yerusalemka itagi la isirarame o Paskah ma Wange ma Rarame.</s>
     </seg>
     <seg type="verse" id="b.LUK.2.42">
      <s id="b.LUK.2.42.1">So ma orasi o Yesus Awi umuru o taungu mogiowo de sinoto yaadoka, ona imajobo itagi o rarame magena yamote, maro manga adati de manga galepu.</s>
     </seg>
     <seg type="verse" id="b.LUK.2.43">
      <s id="b.LUK.2.43.1">So de o Paskah magena isirarame qabolo ona bilasu iliho kali manga doku o Nazaretka, duma Awi dodihimo yanakowa Una wamotewa.</s>
     </seg>
     <seg type="verse" id="b.LUK.2.44">
      <s id="b.LUK.2.44.1">Kagena de Awi dodihimo itemo nagala Una womasicapuka yadadala manga bolu ma sidongirabaka.</s>
      <s id="b.LUK.2.44.2">So ona ka itagi igila-gila sidago manga dodagi he o wange moi qabolo.</s>
      <s id="b.LUK.2.44.3">De ona yahika o ngeko ma soaka, de asa Una iwitailako,</s>
     </seg>
     <seg type="verse" id="b.LUK.2.45">
      <s id="b.LUK.2.45.1">duma Una wihiwa sababu wamotewa.</s>
      <s id="b.LUK.2.45.2">So ona imakiliho o Yerusalemka yakahika kali Una iwisari.</s>
     </seg>
     <seg type="verse" id="b.LUK.2.46">
      <s id="b.LUK.2.46.1">So wisari o Yerusalem ma doku yakiloli yahika de yahino o wange saange qabolo, de asa Una wimake o Gikimoi Awi Tahu ma rabaka.</s>
      <s id="b.LUK.2.46.2">Una de o guru-guru agama so manga demo wosigise de lo onaka wasasano.</s>
     </seg>
     <seg type="verse" id="b.LUK.2.47">
      <s id="b.LUK.2.47.1">De o nyawa yangodu asa iise gena yohairani ma ngale Una Awi sosango de Awi cawaro magena.</s>
     </seg>
     <seg type="verse" id="b.LUK.2.48">
      <s id="b.LUK.2.48.1">La ma baba de ma awa wikelelo Una, de ona yohairani, de ma awa motemo Unaka, "Ce!</s>
      <s id="b.LUK.2.48.2">Ai ngopa, qadoohaso nomiaka komanena!</s>
      <s id="b.LUK.2.48.3">O wange saange qabolo ngomi mia sininga isusa minisari Ngona."</s>
     </seg>
     <seg type="verse" id="b.LUK.2.49">
      <s id="b.LUK.2.49.1">Kagena de Una wotemo onaka, "Qadoohaso ngini nisari Ngohi.</s>
      <s id="b.LUK.2.49.2">Kiaso ngini asa nianakowa Ngohi bilasu togoge Ai Baba Awi tahuka."</s>
     </seg>
     <seg type="verse" id="b.LUK.2.50">
      <s id="b.LUK.2.50.1">So Una wotemo komagena ma baba de ma awaka, duma ona asa yanakowa ma ngale o kia Una wotetemo gena.</s>
     </seg>
     <seg type="verse" id="b.LUK.2.51">
      <s id="b.LUK.2.51.1">Qabolo de ona iliho imakangaho manga doku o Nazaretka, de igogou Una wasigise qaloha ma awa de ma babaka.</s>
      <s id="b.LUK.2.51.2">O moi-moi idadadika qangodu magena ma awa ami sininga ma rabaka madiahika.</s>
     </seg>
     <seg type="verse" id="b.LUK.2.52">
      <s id="b.LUK.2.52.1">Magena de o Yesus Awi cawaro ka idogo-dogo de lo Awi rohe ifero de ilamo.</s>
      <s id="b.LUK.2.52.2">So o Gikimoi de o nyawa yangodu foloi iwidupa Unaka.</s>
     </seg>
    </div>
    <div type="chapter" id="b.LUK.3">
     <seg type="verse" id="b.LUK.3.1">
      <s id="b.LUK.3.1.1">Ma taungu mogiowo de motohaka ma Kaisar Tiberius awi pareta o Roma ma kotaka, de o Pontius Pilatus wodadi gubernur o Yudea ma daeraka, de lo o Herodes wopareta o Galilea ma tonaka.</s>
      <s id="b.LUK.3.1.2">O Filipus o Herodes awi nongoru gena wopareta o Iturea ma daeraka de lo o Trakhonitis ma daeraka, o Lisanias wopareta o Abilene ma daeraka.</s>
     </seg>
     <seg type="verse" id="b.LUK.3.2">
      <s id="b.LUK.3.2.1">Yodadi ma Imam Wilalamo o orasi magena, gena o Hanas dede o Kayafas.</s>
      <s id="b.LUK.3.2.2">O taungu magena ma rabaka o Gikimoi kanaga Awi demo wosidingo o Zakharia awi ngopa o Yohaneska, una gena o tona ibobeleuka.</s>
     </seg>
     <seg type="verse" id="b.LUK.3.3">
      <s id="b.LUK.3.3.1">Una wotagi o Yordan ma Selera ma bi doku ma sigilolika, de wosingangasu de womatoore wotemo, "He!</s>
      <s id="b.LUK.3.3.2">O nyawa nia manara qatotorou qangodu bilasu nimatoba de nimatoduba de niosi kasi, la nia dorou o Gikimoi wosiapongu."</s>
     </seg>
     <seg type="verse" id="b.LUK.3.4">
      <s id="b.LUK.3.4.1">O Yohanes wahino woqomano, de o demo moi wosingangasu la o bi nyawa wasidailako so o Yesus asa wahino wadoto.</s>
      <s id="b.LUK.3.4.2">Maro ma nabi Yesaya awi buku ma rabaka isilefo gena, o Gikimoi wotemo Awi Ngopaka, "Kanaga o nyawa moi o tona ibobeleuka womatotoore, 'He!</s>
      <s id="b.LUK.3.4.3">Ma ngale nanga Jou Awi hino gena ngini nimasidailako.</s>
      <s id="b.LUK.3.4.4">La o ngeko gena bilasu nisibolowo de nisitiai.</s>
     </seg>
     <seg type="verse" id="b.LUK.3.5">
      <s id="b.LUK.3.5.1">O busune moi-moi gena bilasu niodidu, kiaka itotopulowo gena bilasu nisirata.</s>
      <s id="b.LUK.3.5.2">O ngeko ipelu-pelu de idadi o sosepele gena bilasu nisibolowo de niodidu.</s>
     </seg>
     <seg type="verse" id="b.LUK.3.6">
      <s id="b.LUK.3.6.1">Qabolo de o bi nyawa yangodu asa yakelelo o Gikimoi Awi nyawa manga dorouno wasisalamati.' "</s>
     </seg>
     <seg type="verse" id="b.LUK.3.7">
      <s id="b.LUK.3.7.1">Kanaga o bi nyawa yadadala yahino o Yohaneska, manga dupa iwigolo la ona waosi.</s>
      <s id="b.LUK.3.7.2">Kagena de una wotemo onaka, "Icala!</s>
      <s id="b.LUK.3.7.3">Ngini manena o nyawa nikokulai, maro o ngihia gena o nyawaka yagoli.</s>
      <s id="b.LUK.3.7.4">Ngini nia fikiri gena ka cawali tiniosi so aku niloqa o Gikimoi Awi doosa ma sangisarano, duma nia fikiri maro magegena isala.</s>
     </seg>
     <seg type="verse" id="b.LUK.3.8">
      <s id="b.LUK.3.8.1">Hika nia sopo nisimane kasi, imatero de nia dorou qangodu niapalako, la aku tinipiricaya igogou ngini gena nimatoba de nimatodubaka.</s>
      <s id="b.LUK.3.8.2">De upa lo nia sininga ma rabaka niatagapi de nitemo, 'Igogou, ngomi manena o Abraham awi ngopa de awi danoku so mia dorou ma fanggali gena miamakewa.'</s>
      <s id="b.LUK.3.8.3">Komagenawa.</s>
      <s id="b.LUK.3.8.4">Ngohi totemo nginika, igogou de o bi teto-teto manena bato o Gikimoi gena aku waaka o Abraham awi ngopa de awi dano so qadoohawa.</s>
      <s id="b.LUK.3.8.5">Nakoso ngini nimatoba de nimatodubawa gena, bilasu Una asa winifanggali de o dorou.</s>
     </seg>
     <seg type="verse" id="b.LUK.3.9">
      <s id="b.LUK.3.9.1">O orasi manena naga o Gikimoi wosidailako qaboloka, la o nyawa nagoona imatoba de imatodubawa, ona magena asa wasisangisara de o narakaku waumo.</s>
      <s id="b.LUK.3.9.2">Gena maro o bi basu kanaga isidailako de ihadoku o gota ma hutu ma golaka eko ma ngutuka, so o bi gota la ma sopo qatotorou gena igogou done asa yatoqa de yaumo o uku isosora-sora ma rabaku."</s>
     </seg>
     <seg type="verse" id="b.LUK.3.10">
      <s id="b.LUK.3.10.1">So yadadala iwisano unaka, "Nako komagena, de o kia bilasu miaaka."</s>
     </seg>
     <seg type="verse" id="b.LUK.3.11">
      <s id="b.LUK.3.11.1">De una wosango, "Ngini la kanaga nagoona de nia baju la ngai sinoto, gena ngai moi niahike o nyawa kiaka manga baju ihihiwaka.</s>
      <s id="b.LUK.3.11.2">De lo ngini la kanaga de nia ino, hika nisitoku kiaka ona manga ino ihihiwaka."</s>
     </seg>
     <seg type="verse" id="b.LUK.3.12">
      <s id="b.LUK.3.12.1">Komagena lo o balastengi ibitotolomu yahino o Yohaneska, la igolo ona waosi.</s>
      <s id="b.LUK.3.12.2">De ona iwisano unaka, "Baba Guru, o kia bilasu miaaka."</s>
     </seg>
     <seg type="verse" id="b.LUK.3.13">
      <s id="b.LUK.3.13.1">De una wosango, "Ngini upa niaqehe ifoloi ilamo de o kia o bobareta isitatapuka."</s>
     </seg>
     <seg type="verse" id="b.LUK.3.14">
      <s id="b.LUK.3.14.1">Kanaga lo o bi prajurit yahino iwisano unaka, "Nako ngomi gena o kia bilasu miaaka."</s>
      <s id="b.LUK.3.14.2">De una wotemo, "Upa o nyawa niagegego la manga arata inisidoa, de lo upa nia galaki itiaiwa ma ngale o nyawa manga pipi inihike.</s>
      <s id="b.LUK.3.14.3">Idodooha nia gaji ma lamo gena ka niaqehe de nia sininga isosanangi."</s>
     </seg>
     <seg type="verse" id="b.LUK.3.15">
      <s id="b.LUK.3.15.1">Nako o nyawa o orasi magena, de ona yangodu gena o Salamati ma Kolano Una magena iwidamaha.</s>
      <s id="b.LUK.3.15.2">Ona manga siningaka imasano itemo, "Nagala o Yohanes manena igogou o Salamati ma Kolano powidodamaha."</s>
     </seg>
     <seg type="verse" id="b.LUK.3.16">
      <s id="b.LUK.3.16.1">So o Yohanes wotemo ona yangoduka, "Ngohi manena gena ngini o nyawa tiniosi de o ake, duma ma orasika kanaga wimoi asa wahino wotuuruno, gena Una Awi manara foloi ilamo, so ngohi manena to Una Awi simaka gena o kia lo waali idahe, ka Awi capato ma gumi tasose maro o nyawa ileleleani moi lo idadiwa.</s>
      <s id="b.LUK.3.16.2">De ngini la kanaga nimatoba de nimatodubaka, Una magena asa wosingosa o Gurumi Qatetebi ma kuasa de o uku la nia sininga ma rabaka wopareta.</s>
     </seg>
     <seg type="verse" id="b.LUK.3.17">
      <s id="b.LUK.3.17.1">O Gikimoi wosidailako la o bi nyawa yangodu wafanggali.</s>
      <s id="b.LUK.3.17.2">O nyawa de manga sininga itotiai ona magena wangaho o sorogaka, duma o nyawa ma dorou ona magena wasisangisara ka sidutu ikakali.</s>
      <s id="b.LUK.3.17.3">Maro wotototoro moi awi giaka kanaga de awi tatapaka.</s>
      <s id="b.LUK.3.17.4">Wosidailako ma ngale o tamo qangodu wataqo sidago qatebi.</s>
      <s id="b.LUK.3.17.5">O tamo qalalake gena asa watolomu de o polaka wadiahi, duma ma soora gena asa watupu so waumo o uku isosora-soraku de lo itatatu-tatu kawa."</s>
     </seg>
     <seg type="verse" id="b.LUK.3.18">
      <s id="b.LUK.3.18.1">Komagena o Yohanes una magena o habari qaloloha gena wasihabari o nyawaka, de wabaja de wogolo onaka de o demo ma para idala la ona isigise.</s>
     </seg>
     <seg type="verse" id="b.LUK.3.19">
      <s id="b.LUK.3.19.1">De una wisidapano de wingamo ma Kolano Herodeska, una magena o Galilea ma tona wapopareta, sababu o Herodes iqomaka de una womasipeqeka ongo Herodias, muna magena awi nongoru masirete ma peqeka.</s>
      <s id="b.LUK.3.19.2">Ma ngale awi manara magena so o Yohanes wisidapano unaka, de lo ma ngale awi manara qatotorou ma binukasi.</s>
     </seg>
     <seg type="verse" id="b.LUK.3.20">
      <s id="b.LUK.3.20.1">So ma kolano gena o Yohanes awi sidapano magena woholu woise de una awi manara qatotorou gena watagaliwa, duma ka wodogo, ena gena o Yohanes wisingosa o bui ma rabaka.</s>
     </seg>
     <seg type="verse" id="b.LUK.3.21">
      <s id="b.LUK.3.21.1">Ma orasi o Yohanes wibui waasi so kanaga o nyawa waosisi, de o Yesus lo asa wahino la wiosi.</s>
      <s id="b.LUK.3.21.2">Una wiosika qabolo so wosumbayang, de imatodoka o dipa ipelenga,</s>
     </seg>
     <seg type="verse" id="b.LUK.3.22">
      <s id="b.LUK.3.22.1">de yakelelo o Gurumi Qatetebi wouti imatero maro o namo dara de itangi Unaku.</s>
      <s id="b.LUK.3.22.2">Ato itangi de o ili moi yoise o sorogaku itemo, "Ngona manena to Ngohi Ai Ngopa tonidododara.</s>
      <s id="b.LUK.3.22.3">De Ngona gena Ngohi tonidupa."</s>
     </seg>
     <seg type="verse" id="b.LUK.3.23">
      <s id="b.LUK.3.23.1">Ma orasi o Yesus Awi umuru he o taungu moruwange, de Una Awi manara wasolano.</s>
      <s id="b.LUK.3.23.2">Imamote o nyawa manga tagapi, Una magena ma baba o Yusuf, o Yusuf ma baba gena o Eli.</s>
     </seg>
     <seg type="verse" id="b.LUK.3.24">
      <s id="b.LUK.3.24.1">O Eli ma baba gena o Matat, o Matat ma baba gena o Lewi, o Lewi ma baba gena o Malkhi, o Malkhi ma baba gena o Yanai, de o Yanai ma baba gena o Yusuf.</s>
     </seg>
     <seg type="verse" id="b.LUK.3.25">
      <s id="b.LUK.3.25.1">O Yusuf ma baba gena o Matica, o Matica ma baba gena o Amos, o Amos ma baba gena o Nahum, o Nahum ma baba gena o Hesli, o Hesli ma baba gena o Nagai,</s>
     </seg>
     <seg type="verse" id="b.LUK.3.26">
      <s id="b.LUK.3.26.1">o Nagai ma baba gena o Maat, o Maat ma baba gena o Matica, o Matica ma baba gena o Simei, o Simei ma baba gena o Yosekh, de o Yosekh ma baba gena o Yoda.</s>
     </seg>
     <seg type="verse" id="b.LUK.3.27">
      <s id="b.LUK.3.27.1">O Yoda ma baba gena o Yohanan, o Yohanan ma baba gena o Resa, o Resa ma baba gena o Zerubabel, o Zerubabel ma baba gena o Sealtiel, o Sealtiel ma baba gena o Neri,</s>
     </seg>
     <seg type="verse" id="b.LUK.3.28">
      <s id="b.LUK.3.28.1">o Neri ma baba gena o Malkhi, o Malkhi ma baba gena o Adi, o Adi ma baba gena o Kosam, o Kosam ma baba gena o Elmadam, de o Elmadam ma baba gena o Er.</s>
     </seg>
     <seg type="verse" id="b.LUK.3.29">
      <s id="b.LUK.3.29.1">O Er ma baba gena o Yesua, o Yesua ma baba gena o Eliezer, o Eliezer ma baba gena o Yorim, o Yorim ma baba gena o Matat, de o Matat ma baba gena o Lewi.</s>
     </seg>
     <seg type="verse" id="b.LUK.3.30">
      <s id="b.LUK.3.30.1">O Lewi ma baba gena o Simeon, o Simeon ma baba gena o Yehuda, o Yehuda ma baba gena o Yusuf, o Yusuf ma baba gena o Yonam, de o Yonam ma baba gena o Elyakim.</s>
     </seg>
     <seg type="verse" id="b.LUK.3.31">
      <s id="b.LUK.3.31.1">De o Elyakim ma baba gena o Melea, o Melea ma baba gena o Mina, o Mina ma baba gena o Matata, o Matata ma baba gena o Natan, de o Natan ma baba gena o Daud.</s>
     </seg>
     <seg type="verse" id="b.LUK.3.32">
      <s id="b.LUK.3.32.1">De o Daud ma baba gena o Isai, o Isai ma baba gena o Obed, o Obed ma baba gena o Boas, o Boas ma baba gena o Salmon, o Salmon ma baba gena o Nahason,</s>
     </seg>
     <seg type="verse" id="b.LUK.3.33">
      <s id="b.LUK.3.33.1">o Nahason ma baba gena o Aminadab, o Aminadab ma baba gena o Admin, o Admin ma baba gena o Arni, o Arni ma baba gena o Hezron, o Hezron ma baba gena o Peres, de o Peres ma baba gena o Yehuda.</s>
     </seg>
     <seg type="verse" id="b.LUK.3.34">
      <s id="b.LUK.3.34.1">De o Yehuda ma baba gena o Yakub, o Yakub ma baba gena o Ishak, o Ishak ma baba gena o Abraham, o Abraham ma baba gena o Terah, de o Terah ma baba gena o Nahor.</s>
     </seg>
     <seg type="verse" id="b.LUK.3.35">
      <s id="b.LUK.3.35.1">De o Nahor ma baba gena o Serug, o Serug ma baba gena o Rehu, o Rehu ma baba gena o Peleg, o Peleg ma baba gena o Eber, de o Eber ma baba gena o Salmon.</s>
     </seg>
     <seg type="verse" id="b.LUK.3.36">
      <s id="b.LUK.3.36.1">De o Salmon ma baba gena o Kenan, o Kenan ma baba gena o Arpakhsad, o Arpakhsad ma baba gena o Sem, o Sem ma baba gena o Nuh, de o Nuh ma baba gena o Lamekh,</s>
     </seg>
     <seg type="verse" id="b.LUK.3.37">
      <s id="b.LUK.3.37.1">de o Lamekh ma baba gena o Metusalah, de o Metusalah ma baba gena o Henokh, o Henokh ma baba gena o Yared, de o Yared ma baba gena o Mahalaleel, o Mahalaleel ma baba gena o Kenan,</s>
     </seg>
     <seg type="verse" id="b.LUK.3.38">
      <s id="b.LUK.3.38.1">de o Kenan ma baba gena o Enos, o Enos ma baba gena o Set, de o Set ma baba gena o Adam, de o Adam gena o Gikimoi Awi ngopa.</s>
     </seg>
    </div>
    <div type="chapter" id="b.LUK.4">
     <seg type="verse" id="b.LUK.4.1">
      <s id="b.LUK.4.1.1">Qaboloku, o Yesus o Yordan ma Seleraka so he womajobo de o Gurumi Qatetebi ma kuasa qaasu-asu wipareta so wingaho o tona ibobeleuka.</s>
     </seg>
     <seg type="verse" id="b.LUK.4.2">
      <s id="b.LUK.4.2.1">O orasi magena ma deka o putu moruha de o wange moruha o Yesus kagena wogogeku, de o Iblis iwibaja la ma ngale o dorouku wisitura.</s>
      <s id="b.LUK.4.2.2">O orasi magena ma deka o putu moruha de o wange moruha wooqowa de woudowa, so qabolo Una wisapika.</s>
     </seg>
     <seg type="verse" id="b.LUK.4.3">
      <s id="b.LUK.4.3.1">So kagena de o Iblis iwibaja de itemo Unaka, "Ngona gena igogou o Gikimoi Awi Ngopa.</s>
      <s id="b.LUK.4.3.2">So hika o bi teto manena nasulo la imadadi o roti la aku naoqo."</s>
     </seg>
     <seg type="verse" id="b.LUK.4.4">
      <s id="b.LUK.4.4.1">Duma Una wosango wotemo, "Kanaga o Gikimoi Awi Jaji ma Bukuka isilefoka, 'Nako o bi nyawa gena upa ka cawali o ino so ioho.' "</s>
     </seg>
     <seg type="verse" id="b.LUK.4.5">
      <s id="b.LUK.4.5.1">Kagena de o Iblis iwingaho kali o riho moi ikukuru-kuruye, so ma qokuka de imatodoka wisikelelo o dunia ma bi bangsa qangodu Unaka,</s>
     </seg>
     <seg type="verse" id="b.LUK.4.6">
      <s id="b.LUK.4.6.1">de itemo, "O kuasa ma ngale o bi bangsa de manga kaya manena qangodu ngohi tapareta, de magena asa tonihike Ngonaka, sababu ngohi aku tahike nagoonaka o kia bato todudupa.</s>
     </seg>
     <seg type="verse" id="b.LUK.4.7">
      <s id="b.LUK.4.7.1">So o orasi manena bato ngohi asa qangodu magena tonihike Ngonaka, hitilahi nobukuku de nosuba ngohika."</s>
     </seg>
     <seg type="verse" id="b.LUK.4.8">
      <s id="b.LUK.4.8.1">Magena de o Yesus wotemo, "Kanaga o Bukuka isilefoka, 'Bilasu nowisuba nanga Jou Gikimoika de cawali ka Una nowileleani.' "</s>
     </seg>
     <seg type="verse" id="b.LUK.4.9">
      <s id="b.LUK.4.9.1">Qabolo de o Iblis o Yesus iwingaholi o Yerusalemka, de iwihado kadaku o Gikimoi Awi Tahu ma ponaka, de itemo Unaka, "Igogou!</s>
      <s id="b.LUK.4.9.2">Ngona o Gikimoi ma Ngopa.</s>
      <s id="b.LUK.4.9.3">Hika kanena de kudahu nomatura.</s>
     </seg>
     <seg type="verse" id="b.LUK.4.10">
      <s id="b.LUK.4.10.1">Ngona nidoohawa, sababu o Gikimoi Awi Jaji ma Bukuka isilefoka, 'Ma ngale Ngona gena Una asa Awi malaikat wapareta, la ona inijaga Ngona isidodiahi,</s>
     </seg>
     <seg type="verse" id="b.LUK.4.11">
      <s id="b.LUK.4.11.1">so ona magena asa inigubare, ma ngale Ani qohu lo o tetoku upa yadahe.' "</s>
     </seg>
     <seg type="verse" id="b.LUK.4.12">
      <s id="b.LUK.4.12.1">So o Yesus wosango wotemo, "Kanagasi o Bukuka isilefoli komanena, 'Ani Jou Gikimoi gena upa nowidahake.' "</s>
     </seg>
     <seg type="verse" id="b.LUK.4.13">
      <s id="b.LUK.4.13.1">O Iblis magena de o baja qangodu magena o Yesus iwibaja qabolo, de gila-gila woloqa de wotamaha done o orasi qaloloha moili.</s>
     </seg>
     <seg type="verse" id="b.LUK.4.14">
      <s id="b.LUK.4.14.1">Qabolo de o Yesus de o Gurumi Qatetebi magena ma kuasa wipareta so woliho wahika o Galilea ma tonaka.</s>
      <s id="b.LUK.4.14.2">O Galilea ma sigilolino o habari ma ngale Una gena o bi nyawa yogiise de yanako.</s>
     </seg>
     <seg type="verse" id="b.LUK.4.15">
      <s id="b.LUK.4.15.1">Una wahika manga puji ma bi tahuka wodoto, de o nyawa yangodu iwigiliri Unaka.</s>
     </seg>
     <seg type="verse" id="b.LUK.4.16">
      <s id="b.LUK.4.16.1">O Yesus wotagi to Una Awi soa de Awi doku o Nazaretka.</s>
      <s id="b.LUK.4.16.2">Kagena de, maro ma biasa to Una Awi manara ma rabaka, so o Sabat ma wangeka Una wotagi wowosa o puji ma tahuka.</s>
      <s id="b.LUK.4.16.3">Kagena de Una womaokoye la o Gikimoi Awi Jaji ma Buku wabaca,</s>
     </seg>
     <seg type="verse" id="b.LUK.4.17">
      <s id="b.LUK.4.17.1">de iwihike ma nabi Yesaya awi buku.</s>
      <s id="b.LUK.4.17.2">O buku magena waqehe de wapelenga sidago wamake o demo manena,</s>
     </seg>
     <seg type="verse" id="b.LUK.4.18">
      <s id="b.LUK.4.18.1">"O Jou Gikimoi Awi Gurumi kanaga Ngohika, sababu Una Ngohi woisitatapu la Ngohi o habari qaloloha tosihabari o bi nyawa isususaka.</s>
      <s id="b.LUK.4.18.2">Una woisulo la tasingangasu yatatagoka, 'Nogena ngini nipalakoka!'</s>
      <s id="b.LUK.4.18.3">Una woisulo la tasingangasu ipipiloka, 'Orasi manena qabolo ngini nimasigeleloka!'</s>
      <s id="b.LUK.4.18.4">De Una woisulo la yasidodipito gena tapalako.</s>
     </seg>
     <seg type="verse" id="b.LUK.4.19">
      <s id="b.LUK.4.19.1">De Una woisulo la tosihabari o habari ma loha, gena ma orasi yaadoka la o Jou Awi laha asa wosidumu Awi nyawaka."</s>
     </seg>
     <seg type="verse" id="b.LUK.4.20">
      <s id="b.LUK.4.20.1">O Yesus wabaca qaboloka, de o buku magena walolo kali de wosigiliho woleleleanika, so womatamiye la wodoto.</s>
      <s id="b.LUK.4.20.2">O bi nyawa o puji ma tahuka yangodu Una iwinano gena, yodupa Awi dodoto yoise.</s>
     </seg>
     <seg type="verse" id="b.LUK.4.21">
      <s id="b.LUK.4.21.1">Kagena de Una wotemo onaka, "O wange manenaka o Gikimoi Awi Jaji ma Buku ma gimina, kiaka tababacaka gena, kangano ma orasi nioise gena asa isiganapu."</s>
     </seg>
     <seg type="verse" id="b.LUK.4.22">
      <s id="b.LUK.4.22.1">Ona isigigise gena yangodu yohairani, de yotemo, "Igogou, Awi demo gena foloi itiai de qaloha bai!</s>
      <s id="b.LUK.4.22.2">Duma Una gena ka o Yusuf awi ngopa."</s>
     </seg>
     <seg type="verse" id="b.LUK.4.23">
      <s id="b.LUK.4.23.1">Magena de Una wotemo onaka, "Igogou, done asa ngini ma binuka nisitemo o ade-ade manena Ngohika, 'He, dokter!</s>
      <s id="b.LUK.4.23.2">Hika Ani rohe masirete gena nosiloha kasi.</s>
      <s id="b.LUK.4.23.3">Nakoso igogou Ngona o nabi moi, de Ngona lo kanena Ani doku masireteka naaka o nonako ihahairani, kiaka miiiseka naaka qaboloka o Kapernaumka.'</s>
     </seg>
     <seg type="verse" id="b.LUK.4.24">
      <s id="b.LUK.4.24.1">Duma ngini gena tinisingangasuli igogou, nakoso o nabi moi kanaga to una awi doku masireteka wogoge gena asa iwihoromatiwa.</s>
     </seg>
     <seg type="verse" id="b.LUK.4.25">
      <s id="b.LUK.4.25.1">Igogou, o kia naga asa idadadi o orasi manena, gena imatero de o kia naga idadadika ma orasi iqoqoma ma nabi Eliaka.</s>
      <s id="b.LUK.4.25.2">O orasi magenaka, de idadi imuurawa ma deka o taungu saange de o ngoosa butanga, sidago o bare imasidiado o bi doku qangoduka so o ino ihiwa.</s>
      <s id="b.LUK.4.25.3">O orasi magena o Israel ma tonaka kanaga ibabalo yadala manga oho isusa.</s>
     </seg>
     <seg type="verse" id="b.LUK.4.26">
      <s id="b.LUK.4.26.1">Duma o Jou o Elia wisulowa la una ibabalo gena moi lo waali wariwo, ka cawali wisulo la wotagi mobabalo moi o Sarfat ma dokuka, ma ngale womiriwo muna o Sidonka ma nyawa, gena o Israelka ma nyawa misowo.</s>
     </seg>
     <seg type="verse" id="b.LUK.4.27">
      <s id="b.LUK.4.27.1">Komagena lo ma orasi o Elisa iqoqomaka, kanaga yapapado yadala o Israel ma tonaka.</s>
      <s id="b.LUK.4.27.2">Duma yapapado gena moi lo o Elisa wasilohawa, ka cawali o Naaman, una o Siriaka ma nyawa."</s>
     </seg>
     <seg type="verse" id="b.LUK.4.28">
      <s id="b.LUK.4.28.1">O Yesus Awi demo magena yoiseka, de yangodu o puji ma tahu ma rabaka gena asa foloi yongamo.</s>
     </seg>
     <seg type="verse" id="b.LUK.4.29">
      <s id="b.LUK.4.29.1">So ona imaoko de Una manga dokuno iwisisupu, de manga doku gena o tala ma qokuka, so iwingaho ma dirasuka.</s>
      <s id="b.LUK.4.29.2">Manga edekati la o dirasuku wisipaka la wosone.</s>
     </seg>
     <seg type="verse" id="b.LUK.4.30">
      <s id="b.LUK.4.30.1">Duma Una womabulutu ka wotagi, de yadadala gena manga sidongirabaka watola so womajoboka.</s>
     </seg>
     <seg type="verse" id="b.LUK.4.31">
      <s id="b.LUK.4.31.1">Qabolo de o Yesus wokahika o Kapernaum ma dokuka o Galilea ma tonaka.</s>
      <s id="b.LUK.4.31.2">Kagena womasidiado gena o Sabat ma wangeka Una o puji ma tahuka wodoto.</s>
     </seg>
     <seg type="verse" id="b.LUK.4.32">
      <s id="b.LUK.4.32.1">O nyawa yosigogigise Awi dodoto magena yangodu yohairani, sababu Una wodoto de wikuasaka.</s>
     </seg>
     <seg type="verse" id="b.LUK.4.33">
      <s id="b.LUK.4.33.1">Ma orasi magena o puji ma tahu ma rabaka o nyawa wikokitoka moi de una womatoore wotemo o Yesuska,</s>
     </seg>
     <seg type="verse" id="b.LUK.4.34">
      <s id="b.LUK.4.34.1">"He, Yesus!</s>
      <s id="b.LUK.4.34.2">Ngona o Nazaretno Ani edekati o kia dede ngomi.</s>
      <s id="b.LUK.4.34.3">Ngona nahino la nomimorutu ngomi?</s>
      <s id="b.LUK.4.34.4">Ngohi toninakoka, Ngona gena o Sosulo Nitetebi moi o Gikimoino."</s>
     </seg>
     <seg type="verse" id="b.LUK.4.35">
      <s id="b.LUK.4.35.1">Kagena de o Yesus wodogore o toka magenaka wotemo, "Nomapopongo de nosupu o nyawa una manenano!"</s>
      <s id="b.LUK.4.35.2">Kagena de o toka magena qatoosa so o nyawa magena iwisipaka yadadala manga sidongirabaku, de o nyawa una magenano isupu duma iwidoohawa.</s>
     </seg>
     <seg type="verse" id="b.LUK.4.36">
      <s id="b.LUK.4.36.1">O bi nyawa yangodu yohairani poli, sidago ona itemo moi de moika, "Wobarani bolo!</s>
      <s id="b.LUK.4.36.2">Una Awi kuasa so aku wapareta o bi toka isupu, de igogou isupuka."</s>
     </seg>
     <seg type="verse" id="b.LUK.4.37">
      <s id="b.LUK.4.37.1">Magena de o habari ma ngale Una yogiise sidago o bi doku magena ma sigilolika.</s>
     </seg>
     <seg type="verse" id="b.LUK.4.38">
      <s id="b.LUK.4.38.1">Qabolo de o Yesus wosupu o puji ma tahuno, de wotagi o Simon awi tahuka.</s>
      <s id="b.LUK.4.38.2">Kagena o Simon ma toroa womimake, muna magena misiri qatubuso de o sosahu mitubu.</s>
      <s id="b.LUK.4.38.3">So o Yesus iwigolo la tanu womiriwo munaka.</s>
     </seg>
     <seg type="verse" id="b.LUK.4.39">
      <s id="b.LUK.4.39.1">Kagena de Una wahika womaoko ami dangi ma dateka, de wotemo, "Siri, nomahoi!"</s>
      <s id="b.LUK.4.39.2">Gila-gila miputuruka, so muna aku ona maleleani.</s>
     </seg>
     <seg type="verse" id="b.LUK.4.40">
      <s id="b.LUK.4.40.1">O wange he itumuka, de o nyawa yadala kiaka yabisisiri de o panyake ma bio idala gena yatotota Unaka, de Awi gia wasipaqa ona moi-moiku de asa yalohaka.</s>
     </seg>
     <seg type="verse" id="b.LUK.4.41">
      <s id="b.LUK.4.41.1">De yakokitoka yadala manga toka wodusu so imahoika.</s>
      <s id="b.LUK.4.41.2">De manga toka wodudusu gena imatoore itemo, "We!</s>
      <s id="b.LUK.4.41.3">Ngona manena o Gikimoi ma Ngopa!"</s>
      <s id="b.LUK.4.41.4">Duma Una wasimaha kawa manga toka ibicara, sababu o toka lo iwinako Una magena o Salamati ma Kolano.</s>
     </seg>
     <seg type="verse" id="b.LUK.4.42">
      <s id="b.LUK.4.42.1">Ilangi-langi qaginitano, de o Yesus o doku magenaka de wosupu so wahika o riho moi imatitingano.</s>
      <s id="b.LUK.4.42.2">O nyawa yadala iwisari sidago Una iwimakeka.</s>
      <s id="b.LUK.4.42.3">Ona iwigolo la Una upa ona wadongosa.</s>
     </seg>
     <seg type="verse" id="b.LUK.4.43">
      <s id="b.LUK.4.43.1">Duma Una wosango wotemo, "Ngohi lo bilasu togila-gila totagi kadoke o doku ma somoaka, de o habari qaloloha tosihabari ma ngale o Gikimoi asa wopareta maro o kolano moi.</s>
      <s id="b.LUK.4.43.2">Sababu ma ngale magegena so Ngohi isulo la tahino o dunia manena ma qokuka."</s>
     </seg>
     <seg type="verse" id="b.LUK.4.44">
      <s id="b.LUK.4.44.1">Kagena de Una wotagi so o habari qaloloha wosihabari o bi puji ma tahu ma rabaka o Yudea ma daera ma sigilolika.</s>
     </seg>
    </div>
    <div type="chapter" id="b.LUK.5">
     <seg type="verse" id="b.LUK.5.1">
      <s id="b.LUK.5.1.1">So ma moiku o Yesus kanaga womaokoye o Genesaret ma talaga ma dateka, de o nyawa yadadala iwisidehelo Unaka, yodupa o Gikimoi Awi demo yoise.</s>
     </seg>
     <seg type="verse" id="b.LUK.5.2">
      <s id="b.LUK.5.2.1">Kagena o talaga ma dateka de Una wakelelo o deru ngai sinoto.</s>
      <s id="b.LUK.5.2.2">O orasi magena o nao isasari ona magena youtika, de manga soma yatiodo.</s>
     </seg>
     <seg type="verse" id="b.LUK.5.3">
      <s id="b.LUK.5.3.1">So Una o deru moiku wopane, gena o Simon awi deru, de wogolo la o Simon awi deru magena o dowongika de wasihito wosikahoko sutu ikuruka.</s>
      <s id="b.LUK.5.3.2">Qabolo de Una o deruka wogogeku de o nyawa wadoto.</s>
     </seg>
     <seg type="verse" id="b.LUK.5.4">
      <s id="b.LUK.5.4.1">Una wadoto qaboloka, de asa wotemo o Simonka, "Nosihoru iluku-lukuko de o nao nasoma."</s>
     </seg>
     <seg type="verse" id="b.LUK.5.5">
      <s id="b.LUK.5.5.1">De o Simon wotemo, "Baba Guru, o putu moi ngomi mimanara duma o nao moi lo miamakewa.</s>
      <s id="b.LUK.5.5.2">Ngaroko komagena, sababu Ngona ngomi nomisuloka, so ngohi asa ai soma taumoli."</s>
     </seg>
     <seg type="verse" id="b.LUK.5.6">
      <s id="b.LUK.5.6.1">Kagena de manga soma yaumoka, de ato yanano, pei, o nao gena ka idala poli iwosa sidago manga soma yaliaye gena he iracaka.</s>
     </seg>
     <seg type="verse" id="b.LUK.5.7">
      <s id="b.LUK.5.7.1">So manga dodiao o deru ma somoaka gena, ona imagaso la ona magena yahino imakiriwo.</s>
      <s id="b.LUK.5.7.2">So igogou ona yahino de o deru sinoto gena o nao isingado iwedo-wedo sidago o deru magena he dangade qalutu.</s>
     </seg>
     <seg type="verse" id="b.LUK.5.8">
      <s id="b.LUK.5.8.1">Magena o Simon Petrus wakelelo, de gila-gila una wobukuku o Yesus Awi simaka de wotemo, "Jou, noidongosa ngohi!</s>
      <s id="b.LUK.5.8.2">Sababu ngohi o nyawa ma dorou!"</s>
     </seg>
     <seg type="verse" id="b.LUK.5.9">
      <s id="b.LUK.5.9.1">Awi demo komagena, sababu una de lo awi dodiao ona yangodu yosawangi yakelelo o nao ma dala komagena de yamake.</s>
     </seg>
     <seg type="verse" id="b.LUK.5.10">
      <s id="b.LUK.5.10.1">Komagena lo o Yakobus de o Yohanes yosawangi, ona yasinoto magena o Zebedeus awi ngopa, o Simon awi dodiao imomanara.</s>
      <s id="b.LUK.5.10.2">Kagena de o Yesus wotemo o Simonka, "Upa nosawangi.</s>
      <s id="b.LUK.5.10.3">O orasi manena asa o manara qamomuane tonihike la ngona o bi nyawa asa nadoto la imote Ngohika, imatero maro o nao nasoma la natolomu."</s>
     </seg>
     <seg type="verse" id="b.LUK.5.11">
      <s id="b.LUK.5.11.1">Qabolo de gila-gila ona manga deru yalia o dowongisa, de manga moi-moi ona yodongosa de ona yaruwange o Yesus iwimoteka.</s>
     </seg>
     <seg type="verse" id="b.LUK.5.12">
      <s id="b.LUK.5.12.1">Ma moiku de o Yesus kanaga o doku moika, de o nyawa moi wipapado, awi rohe yapasiku, una magena iwimakeka, de wobukuku wosuba de wotemo, "Baba, nako nomode, de igogou aku noisiloha."</s>
     </seg>
     <seg type="verse" id="b.LUK.5.13">
      <s id="b.LUK.5.13.1">Magena de o Yesus Awi gia watoa de una magena, ngaroko wipapado, duma awi roheka wapaqa, de wotemo, "Ngohi tomode, so nilohaka bato."</s>
      <s id="b.LUK.5.13.2">So o orasi magena qabolo de una wilohaka so he wipado kawa.</s>
     </seg>
     <seg type="verse" id="b.LUK.5.14">
      <s id="b.LUK.5.14.1">Qabolo de o Yesus wipoma wotemo, "Upa nodedemo o nyawaka.</s>
      <s id="b.LUK.5.14.2">Cawali nogila-gila o imamka, la ani rohe yatailako.</s>
      <s id="b.LUK.5.14.3">So naaka maro o Musa awi bobita wotetemoka, de ani gaso natota o Gikimoika, maro o sinako moi o bi nyawaka igogou ngona nilohaka."</s>
     </seg>
     <seg type="verse" id="b.LUK.5.15">
      <s id="b.LUK.5.15.1">Duma o habari magena isihabari kiaka bato, so yogiise de o nyawa yadala icarawa asa yakahika Unaka, gena yodupa yoise Awi dodoto de yogolo manga panyake wosiloha.</s>
     </seg>
     <seg type="verse" id="b.LUK.5.16">
      <s id="b.LUK.5.16.1">So Una bilasu womatinga wahika o riho moika de o riho moi kali, la kagena asa Una wosumbayang.</s>
     </seg>
     <seg type="verse" id="b.LUK.5.17">
      <s id="b.LUK.5.17.1">O wange moiku o Yesus wodoto, de kanaga o Farisika ma nyawa de lo o guru agama ona magena yamuruo naga kagena yogogeku.</s>
      <s id="b.LUK.5.17.2">Ona magena yahino o Galilea ma tona ma sigilolino, de komagena lo o Yudea ma daerano de lo o Yerusalemno.</s>
      <s id="b.LUK.5.17.3">O Jou Gikimoi Awi kuasa kanaga Unaka la o bi nyawa manga panyake aku wasiloha.</s>
     </seg>
     <seg type="verse" id="b.LUK.5.18">
      <s id="b.LUK.5.18.1">So Awi manara ma rabaka, de o nyawa wolulugu moi awi nyawa yamuruo naga so o dangiku iwisitide.</s>
      <s id="b.LUK.5.18.2">Ona o ngeko isisari o tahuka yowosa, yodupa iwingaho o Yesuska.</s>
     </seg>
     <seg type="verse" id="b.LUK.5.19">
      <s id="b.LUK.5.19.1">Kagena o nyawa yadala poli, so idadiwa yahika Unaka.</s>
      <s id="b.LUK.5.19.2">Yahika idadiwa, so o tahu ma qokuye idola de o katu kudaku yahoi, so o dangiku wingado la kugena o Yesus Awi simaku iwisiha o nyawa manga sidongirabaka.</s>
     </seg>
     <seg type="verse" id="b.LUK.5.20">
      <s id="b.LUK.5.20.1">La o Yesus wakelelo manga piricaya ma lamo komagena, de wotemo woluluguka, "Ai ngopa, to ngona ani dorou tosiaponguka."</s>
     </seg>
     <seg type="verse" id="b.LUK.5.21">
      <s id="b.LUK.5.21.1">Duma ona gena o Farisika de o bi guru agama kanaga manga sininga ma rabaka itemo, "Wobarani bolo!</s>
      <s id="b.LUK.5.21.2">Wotemo woluluguka, 'Ani dorou tahoi.'</s>
      <s id="b.LUK.5.21.3">Ngone panako ka cawali o Gikimoi aku o dorou wahohoi, so Awi demo magenena ma meta o Gikimoi wisiceke."</s>
     </seg>
     <seg type="verse" id="b.LUK.5.22">
      <s id="b.LUK.5.22.1">Kagena de manga sininga ma takasiri o Yesus wosihoda, so wotemo, "Upa niafikiri koloko to ngini nia sininga ma rabaka.</s>
     </seg>
     <seg type="verse" id="b.LUK.5.23">
      <s id="b.LUK.5.23.1">Nako Ngohi totemo, 'Ani dorou tosiapongu,' de nakoso imahoi, eko hiwa, ngini niakelelowa so nianakowa.</s>
      <s id="b.LUK.5.23.2">Duma nako totemo, 'Nomaoko la notagi,' de ngini aku niakelelo de nianakoka Ai buturu iwisilohaka.</s>
     </seg>
     <seg type="verse" id="b.LUK.5.24">
      <s id="b.LUK.5.24.1">So Ngohi asa towisiloha la asa ninako, Ngohi o Nyawa ma Duhutu manena o duniaka tahino de Ai kuasaka la nia dorou tosiapongu."</s>
      <s id="b.LUK.5.24.2">So wotemo woluluguka, "Nomaoko!</s>
      <s id="b.LUK.5.24.3">De ani dangi naaho la noliho."</s>
     </seg>
     <seg type="verse" id="b.LUK.5.25">
      <s id="b.LUK.5.25.1">Ato wobicara qabolo, de una magena gila-gila o nyawa manga simaka womaoko awi dangi watoti de womajobo woliho, de o ngeko ma soaka una o Gikimoi iwisigiliri.</s>
     </seg>
     <seg type="verse" id="b.LUK.5.26">
      <s id="b.LUK.5.26.1">Ma orasi o kia idadadika gena yakelelo, de o nyawa magena yangodu yamodo de yohairani icarawa, de o Gikimoi wisigiliri itemo, "Igogou!</s>
      <s id="b.LUK.5.26.2">O kia naga ihahairani moi o wange manena pakeleloka."</s>
     </seg>
     <seg type="verse" id="b.LUK.5.27">
      <s id="b.LUK.5.27.1">Qabolo de o Yesus kagena wokahika, de wikelelo o nyawa moi o balastengi wototolomu, awi ronga o Lewi (iwisiaso lo o Matius), o kantorka wogogeku.</s>
      <s id="b.LUK.5.27.2">Kagena de o Yesus wotemo unaka, "Nahino noimote Ngohi."</s>
     </seg>
     <seg type="verse" id="b.LUK.5.28">
      <s id="b.LUK.5.28.1">Gila-gila o Lewi womaoko, de awi moi-moi qangodu wodongosa de wotagi o Yesus iwimoteka.</s>
     </seg>
     <seg type="verse" id="b.LUK.5.29">
      <s id="b.LUK.5.29.1">Ma orasi magena ipasaka, o Lewi o rarame waaka awi tahuka, de o Yesus womatamiye wooqo.</s>
      <s id="b.LUK.5.29.2">De o balastengi itotolomu yadala de o bi nyawa yadala manga sininga qatotorou o bi kawasa yahoholu, ona magena lo imatamiye yooqo de o Yesus.</s>
     </seg>
     <seg type="verse" id="b.LUK.5.30">
      <s id="b.LUK.5.30.1">Kagena de o bi guru agama yamuruo naga, ona magena o Farisika, Una wikelelo womatamiye wooqo de o bi nyawa ma dorou magena, so ona asa imaridemo de Una Awi muri-murika yotemo, "Aistagala!</s>
      <s id="b.LUK.5.30.2">Qadoohaso Una wooqo de o balastengi itotolomu de o bi nyawa ma dorou ona magena."</s>
     </seg>
     <seg type="verse" id="b.LUK.5.31">
      <s id="b.LUK.5.31.1">Duma Una wogiise manga demo-demo magena de Una wosango wotemo, "O nyawa yapoputuru upa he ma dokterka yahino, cawali ka o nyawa yasisiri.</s>
     </seg>
     <seg type="verse" id="b.LUK.5.32">
      <s id="b.LUK.5.32.1">Magena imatero maro Ngohi tahino gena, taasowa o nyawa la kanaga itemo manga sininga itotiai, duma ma ngale taaso o nyawa de manga dorouka, la ma ngale manga dorouno gena ona aku imatoba de imatoduba."</s>
     </seg>
     <seg type="verse" id="b.LUK.5.33">
      <s id="b.LUK.5.33.1">O orasi magena o nyawa yahino o Yesuska, yosano itemo, "Baba, o Yohanes Wooosi awi nyawa wimomote de o Farisika ma nyawa masoa-masoa gena ioqowa de iudowa, duma qadoohaso to Ngona Ani muri-muri gena ka ioqo de lo iudosi."</s>
     </seg>
     <seg type="verse" id="b.LUK.5.34">
      <s id="b.LUK.5.34.1">Kagena de o Yesus wosango de wosiade-ade wotemo, "Ma orasi o kawi ma rarame ma rabaka, de wokakawi una magena de o nyawa yakokoro yahino kagena so imatamiye, de imatekedodiao de o nali de o more ma dongirabaka, igogou itiaiwa nakoso ona yooqowa de youdowa.</s>
     </seg>
     <seg type="verse" id="b.LUK.5.35">
      <s id="b.LUK.5.35.1">Duma done ma orasi imasidiado la wokakawi una magena wituda wisisupuka to ona manga sidongirabano.</s>
      <s id="b.LUK.5.35.2">Done ma orasi magenaka asa ona ioqowa de iudowa."</s>
     </seg>
     <seg type="verse" id="b.LUK.5.36">
      <s id="b.LUK.5.36.1">Qabolo de o Yesus wotemo o ade-ade ngai sinotoli, "O nyawa moi lo pamakewa o baju qamomanalo de asa isitapa de o baro qamomuane.</s>
      <s id="b.LUK.5.36.2">Sababu ma dadapa qamomuane magena isilia sidago o baju qamomanalo magena itola so yaraca, de lo ma dadapa gena o baju qamomanaloka asa panano qatorou.</s>
     </seg>
     <seg type="verse" id="b.LUK.5.37">
      <s id="b.LUK.5.37.1">Komagenali o nyawa moi lo asa pamakewa, o anggur qamomuane de yoguse ma ngihi iqoqomaku, upa sidago o anggur qamomuane done asa iwaka so ma ngihi iqoqoma magena yapolote.</s>
      <s id="b.LUK.5.37.2">Ma dodoguku ma anggur de ma ngihi sinoto lo sona podahewa.</s>
     </seg>
     <seg type="verse" id="b.LUK.5.38">
      <s id="b.LUK.5.38.1">So o anggur qamomuane gena bilasu poguse ma ngihi lo qamomuaneku.</s>
     </seg>
     <seg type="verse" id="b.LUK.5.39">
      <s id="b.LUK.5.39.1">O nyawa moi lo asa pamakewa, nakoso o anggur iqoqoma yaudo kasi de yodupa o anggur qamomuane yaudo.</s>
      <s id="b.LUK.5.39.2">Komagenawa, sababu itemo, 'O anggur iqoqoma gena ifoloi qamonge.' "</s>
     </seg>
    </div>
    <div type="chapter" id="b.LUK.6">
     <seg type="verse" id="b.LUK.6.1">
      <s id="b.LUK.6.1.1">O Sabat ma wange moiku o Yesus de Awi muri-muri o ngekoka itagi de yakahino o gandum ma doro moi ma dateno, de Awi muri-muri o gandum ma sopo magena yautu, de manga giaka yasosilihi so ma kahi ihoi de yaoqoka.</s>
     </seg>
     <seg type="verse" id="b.LUK.6.2">
      <s id="b.LUK.6.2.1">O Farisika ma nyawa kanaga yakelelo de yodupawa, so itemo Unaka, "Ce!</s>
      <s id="b.LUK.6.2.2">Ani muri-muri gena igogou o agama ma bobita yatilakuka, sababu o Sabat ma wange de pomanara gena to ngone nanga boboso."</s>
     </seg>
     <seg type="verse" id="b.LUK.6.3">
      <s id="b.LUK.6.3.1">Kagena de Una wosango wotemo, "He!</s>
      <s id="b.LUK.6.3.2">Ngini manena ningodu niabacaka duma niawosaka, ma ngale o kia ma Kolano Daud asa waaka qaboloka.</s>
      <s id="b.LUK.6.3.3">So ma orasi o Daud de awi nyawa imomote manga ino ihiwa so yasapika,</s>
     </seg>
     <seg type="verse" id="b.LUK.6.4">
      <s id="b.LUK.6.4.1">o Gikimoi Awi Tahuka una wowosa so o roti o Gikimoika isisusuba gena waqehe de waoqoka.</s>
      <s id="b.LUK.6.4.2">Ena momongo, idadiwa nako pamote to ngone nanga agama ma bobita, cawali o bi imam aku o roti magena yaoqo.</s>
      <s id="b.LUK.6.4.3">Duma o Daud waoqoka, de to una awi nyawa lo wahike so yaoqoka.</s>
     </seg>
     <seg type="verse" id="b.LUK.6.5">
      <s id="b.LUK.6.5.1">So ma moisi totemo nginika, igogou Ngohi, o Nyawa ma Duhutu manena, tapareta o Sabat ma wange so magena lo Ai kuasa ma rabaka."</s>
     </seg>
     <seg type="verse" id="b.LUK.6.6">
      <s id="b.LUK.6.6.1">O wange moiku o Sabat ma wangeli, de o Yesus wotagi wowosa o Yahudika manga puji ma tahuka de wodoto.</s>
      <s id="b.LUK.6.6.2">De kagena o nyawa moi awi gia ma girina isoneka.</s>
     </seg>
     <seg type="verse" id="b.LUK.6.7">
      <s id="b.LUK.6.7.1">So kagena de o bi Farisika de lo o bi guru agama iwinanano nakoso o Sabat ma wange de Una asa o nyawa magena wisiloha, eko hiwa.</s>
      <s id="b.LUK.6.7.2">Manga edekati Una iwitailako de Awi sala yasari la iwikalaki.</s>
     </seg>
     <seg type="verse" id="b.LUK.6.8">
      <s id="b.LUK.6.8.1">Duma manga sininga ma takasiri o Yesus wanako, so wotemo o nyawa awi gia isosoneka gena, "Nahino kanena manga simaka nomaokoye."</s>
      <s id="b.LUK.6.8.2">So igogou una magena wahino kagena womaokoye.</s>
     </seg>
     <seg type="verse" id="b.LUK.6.9">
      <s id="b.LUK.6.9.1">De o Yesus kagena onaka wosano, "Nakoso o Sabat ma wangeka ngini gena idodooha.</s>
      <s id="b.LUK.6.9.2">To ngini nia agama ma bobita itemo o kia.</s>
      <s id="b.LUK.6.9.3">Aku o loha niaaka, eko o dorou niaaka.</s>
      <s id="b.LUK.6.9.4">O nyawa niasisalamati, eko o nyawa niatooma."</s>
     </seg>
     <seg type="verse" id="b.LUK.6.10">
      <s id="b.LUK.6.10.1">So kagena de Una womaginano ona yangoduka, de wotemo o nyawa awi gia ma sononga isosoneka gena, "Ani gia natoano."</s>
      <s id="b.LUK.6.10.2">De una awi gia watoa, de o orasi magena qabolo awi gia gena qalohaka.</s>
     </seg>
     <seg type="verse" id="b.LUK.6.11">
      <s id="b.LUK.6.11.1">Kagena de o bi Farisika de lo o bi guru agama ona magena igogou yatoosa bai!</s>
      <s id="b.LUK.6.11.2">So ona itagi imatekefakati, la ma ngale o kia bato aku yaaka o Yesuska.</s>
     </seg>
     <seg type="verse" id="b.LUK.6.12">
      <s id="b.LUK.6.12.1">O orasi magena o Yesus o tala moiye wodola la ma ngale wosumbayang, so kagena o putu moi wapasiku wosumbayang o Gikimoika.</s>
     </seg>
     <seg type="verse" id="b.LUK.6.13">
      <s id="b.LUK.6.13.1">So ma goginitano, de Una asa o bi nyawa wimomote waaso de manga sidongirabano wahiri yamogiowo de sinoto, ma ngale idadi to Una Awi sosulo, eko ona magena lo isironga to Una Awi rasul.</s>
     </seg>
     <seg type="verse" id="b.LUK.6.14">
      <s id="b.LUK.6.14.1">To ona manga ronga, ena gena: o Simon (eko wisironga lo o Petrus); de o Andreas, o Simon awi nongoru; o Yakobus; o Yohanes; o Filipus; o Bartolomeus;</s>
     </seg>
     <seg type="verse" id="b.LUK.6.15">
      <s id="b.LUK.6.15.1">o Matius; o Tomas; o Yakobus, o Alfeus awi ngopa; o Simon, una o Zelot ma nyawa;</s>
     </seg>
     <seg type="verse" id="b.LUK.6.16">
      <s id="b.LUK.6.16.1">o Yudas, o Yakobus ma ngopa; de o Yudas Iskariot, o nyawa una magena o Yesus wisiiija.</s>
     </seg>
     <seg type="verse" id="b.LUK.6.17">
      <s id="b.LUK.6.17.1">Qabolo de o Yesus o talaka de wouti imakomote dede Awi muri-muri de kagena yaado o pidoka.</s>
      <s id="b.LUK.6.17.2">Kagena Awi nyawa yadadala wimomote Una widamahasi, de o nyawa yadala icarawa iwidolomu o Yudea ma daera ma sigilolino, de o Yerusalemno, komagena lo o doku Tirus de o doku Sidon o teo ma dateno.</s>
     </seg>
     <seg type="verse" id="b.LUK.6.18">
      <s id="b.LUK.6.18.1">Manga edekati gena yodupa yoise Una Awi dodoto de lo wigolo la manga panyake wosiloha.</s>
      <s id="b.LUK.6.18.2">O nyawa ikokitokaka lo yahino Unaka, de manga toka gena wadusu so imahoika.</s>
     </seg>
     <seg type="verse" id="b.LUK.6.19">
      <s id="b.LUK.6.19.1">Yadadala yahika Unaka, la manga ngale hitilahi iwipaqa, sababu kanaga Awi roheno o kuasa isupu de isiloha to ona manga panyake qangodu manga roheka.</s>
     </seg>
     <seg type="verse" id="b.LUK.6.20">
      <s id="b.LUK.6.20.1">De o Yesus wanano ona wimomoteka de wotemo, "Ngaroko nisususa, ngini igogou nisanangi, sababu ngini manena igogou o Gikimoi Awi nyawa-nyawa Awi pareta ma rabaka.</s>
     </seg>
     <seg type="verse" id="b.LUK.6.21">
      <s id="b.LUK.6.21.1">Ngaroko o orasi manena nisapi, ngini igogou nisanangi, sababu ngini manena asa o Gikimoi o ino winihike la nipunu.</s>
      <s id="b.LUK.6.21.2">Ngaroko o orasi manena niari, ngini igogou nisanangi, sababu ngini manena asa igogou de nia nali de nia moreka.</s>
     </seg>
     <seg type="verse" id="b.LUK.6.22">
      <s id="b.LUK.6.22.1">Ngaroko o nyawa iniduhudu, ona de ngini iniholu, de nisibicara qatorou de lo nia ronga ma dorou yogaka sababu ma ngale Ngohi o Nyawa ma Duhutu nimoteka, ngini igogou nisanangi.</s>
     </seg>
     <seg type="verse" id="b.LUK.6.23">
      <s id="b.LUK.6.23.1">Komagena lo iqomaka to ona manga ete de manga topora o bi nabi yasangisaraka.</s>
      <s id="b.LUK.6.23.2">So hika ninali de nia more ilamo.</s>
      <s id="b.LUK.6.23.3">Sababu nia fanggali qaloha icarawa gena o Gikimoi wosidailako qabolo kadaku o sorogaka.</s>
     </seg>
     <seg type="verse" id="b.LUK.6.24">
      <s id="b.LUK.6.24.1">Duma nibodito ngini nikakaya o orasi manena, sababu ngini nia sanangi gena niamake qaboloka.</s>
     </seg>
     <seg type="verse" id="b.LUK.6.25">
      <s id="b.LUK.6.25.1">Nibodito ngini o ino nimamake de ma boloi so nipunuka o orasi manena, sababu orasi ma simaka ngini asa nisapi.</s>
      <s id="b.LUK.6.25.2">Nibodito ngini de nia nali de nia moreka o orasi manena, sababu orasi ma simaka ngini asa niari de nia sininga ipeleso.</s>
     </seg>
     <seg type="verse" id="b.LUK.6.26">
      <s id="b.LUK.6.26.1">Nibodito to ngini nia giliri o nyawa yangodu isimane, sababu maro komagena lo iqomaka nia ete de nia topora lo o bi nabi ikokulai ona manga giliri isimaneka."</s>
     </seg>
     <seg type="verse" id="b.LUK.6.27">
      <s id="b.LUK.6.27.1">"Duma ngini la Ai demo niiiseka orasi manena gena Ngohi totemo nginika, o nyawa nidodoosa de nidoduhudu, ona magena lo bilasu niadodara de lo niaaka qaloha.</s>
     </seg>
     <seg type="verse" id="b.LUK.6.28">
      <s id="b.LUK.6.28.1">O nyawa la kanaga inisilalahi, ma ngale ona magenaka bilasu o Gikimoika nigolo la Awi laha wasidumu, de lo o nyawa la manga sininga qatotorou nginika, gena niasisumbayang.</s>
     </seg>
     <seg type="verse" id="b.LUK.6.29">
      <s id="b.LUK.6.29.1">Nakoso o nyawa la nia ngingiti ma sonongaka yangapo, de hika nia ngingiti ma sonongali niahike la yangapo kali.</s>
      <s id="b.LUK.6.29.2">De nakoso ngini la o nyawa nia baju yaqehe, de foloi qaloha nia kameja lo niahikeka.</s>
     </seg>
     <seg type="verse" id="b.LUK.6.30">
      <s id="b.LUK.6.30.1">De lo nakoso kanaga nia arata moi la o nyawa ma somoa yagolo, de hika niahike bato onaka.</s>
      <s id="b.LUK.6.30.2">De upa lo niagolo la isigiliholi nia moi-moi, nakoso o bi nyawa yodupa so yaqeheka nginino.</s>
     </seg>
     <seg type="verse" id="b.LUK.6.31">
      <s id="b.LUK.6.31.1">O gogoho kia naga ngini niodupa la o nyawa yaaka nginika, maro komagena lo ngini bilasu niaaka onaka.</s>
     </seg>
     <seg type="verse" id="b.LUK.6.32">
      <s id="b.LUK.6.32.1">Nakoso niadodara la ka cawali o nyawa nidododara nginika, de nia manara magena nakoso o Gikimoi wafanggali gena ma loha lo ihiwa.</s>
      <s id="b.LUK.6.32.2">O bi nyawa manga sininga foloisi qatotorou lo, ona gena aku o nyawa yadodara la ma ngale o nyawa magena lo yadododara onaka.</s>
     </seg>
     <seg type="verse" id="b.LUK.6.33">
      <s id="b.LUK.6.33.1">De nakoso o loha niaaka la ka cawali o nyawa o loha yaaaka nginika, de nia manara magena nakoso o Gikimoi wafanggali gena ma ngale lo ihiwa.</s>
      <s id="b.LUK.6.33.2">Ce!</s>
      <s id="b.LUK.6.33.3">O bi nyawa manga sininga foloisi qatotorou lo aku yaaka maro komagena.</s>
     </seg>
     <seg type="verse" id="b.LUK.6.34">
      <s id="b.LUK.6.34.1">De lo nakoso o pipi niasibau la ka cawali o nyawa yaaakuka nia pipi isigiliho nginika, de nia manara magena nakoso o Gikimoi wafanggali gena ma ngale lo ihiwa.</s>
      <s id="b.LUK.6.34.2">Ce!</s>
      <s id="b.LUK.6.34.3">O bi nyawa manga sininga foloisi qatotorou, ona gena yodupa o pipi yasibau manga dodiao manga sininga qatotorouka, sababu done aku yagololi isigiliho onaka.</s>
     </seg>
     <seg type="verse" id="b.LUK.6.35">
      <s id="b.LUK.6.35.1">Ngaroko he upa komagena!</s>
      <s id="b.LUK.6.35.2">Duma o nyawa nidodoosa ona gena lo bilasu niadodara de lo niaaka qaloha.</s>
      <s id="b.LUK.6.35.3">Nagoonaka bato o kia naga niasibau, de upa he niongongano done aku isigiliho kali nginika, de nia manara magena o Gikimoi wafanggali gena foloi ilamo.</s>
      <s id="b.LUK.6.35.4">Nako komagena, de ngini gena niaaka imatero de nia Baba o sorogaka Awi ngopa-ngopa.</s>
      <s id="b.LUK.6.35.5">Sababu Una Awi sininga ma loha gena ma meta o nyawa yananakowa manga sukuru yatide de ma meta lo o bi nyawa manga sininga qatotorouka.</s>
     </seg>
     <seg type="verse" id="b.LUK.6.36">
      <s id="b.LUK.6.36.1">Nia Baba kadaku o sorogaka gena wagalusiri o bi nyawa yangoduka, so ngini lo bilasu niagalusiri o bi nyawa yangoduka."</s>
     </seg>
     <seg type="verse" id="b.LUK.6.37">
      <s id="b.LUK.6.37.1">"Upa o nyawa niasisala, la ma ngale ngini masirete lo o Gikimoi asa upa winisisala kali.</s>
      <s id="b.LUK.6.37.2">Upa lo nitemo o nyawa o sala yaaaka, so ona magena bilasu yasangisara, la ma ngale ngini masirete lo o Gikimoi asa upa winisangisara kali.</s>
      <s id="b.LUK.6.37.3">O nyawa manga sala gena bilasu niasiapongu, la ma ngale ngini masirete lo o Gikimoi asa winisiapongu kali.</s>
     </seg>
     <seg type="verse" id="b.LUK.6.38">
      <s id="b.LUK.6.38.1">Ngini bilasu niahike o nyawa ma somoaka, la ma ngale ngini masirete lo done o Gikimoi asa winihike kali.</s>
      <s id="b.LUK.6.38.2">Una magena winihike o ngongike qaloloha gena de ma boloika de iwedo-wedo wosituga nginika, sababu o duduga kiaka ngini o nyawa niasituga, maro komagena lo asa o Gikimoi winituga ngini kali."</s>
     </seg>
     <seg type="verse" id="b.LUK.6.39">
      <s id="b.LUK.6.39.1">Qabolo de o Yesus lo woade-ade onaka maro komanena, "Nakoso o nyawa moi wopipilo watuda o nyawa ipipiloli, de igogou yasinoto asa itura o busuneku.</s>
     </seg>
     <seg type="verse" id="b.LUK.6.40">
      <s id="b.LUK.6.40.1">Nako o muri ona gena, igogou idadiwa itemo, 'Nako ngohi de ai guru, ngohi foloi tolamo.'</s>
      <s id="b.LUK.6.40.2">Ka qaloha nakoso idadi o muri moi womaaka maro awi guru, hitilahi awi sakola wasiboloka.</s>
     </seg>
     <seg type="verse" id="b.LUK.6.41">
      <s id="b.LUK.6.41.1">Ce!</s>
      <s id="b.LUK.6.41.2">To ngini nia dodiao manga sala qaceke maro o gaapo manga lakoka de magena aku niakelelo, duma niakelelowa kanaga nia sala ilalamo maro o ifa moi yodebesu nia lako masireteka.</s>
     </seg>
     <seg type="verse" id="b.LUK.6.42">
      <s id="b.LUK.6.42.1">Idodooha so ngini nitemo nia dodiaoka, 'Nahino la ngohi o gaapo ani lakono tosisupu,' duma kanaga lo maro o ifa moi yodebesu to ngini nia lako masireteka.</s>
      <s id="b.LUK.6.42.2">He!</s>
      <s id="b.LUK.6.42.3">Ngini manena nikokulai!</s>
      <s id="b.LUK.6.42.4">Ma nonomaka ngini bilasu o ifa moi yodebesu to ngini nia lako masireteka nisisupu kasi.</s>
      <s id="b.LUK.6.42.5">Qabolo la nia lako asa qatebika, de asa idadi so o gaapo nia dodiao manga lakoka gena aku niakelelo so nisisupu kali."</s>
     </seg>
     <seg type="verse" id="b.LUK.6.43">
      <s id="b.LUK.6.43.1">"Kanaga idadiwa o gota qaloloha gena ma sopo qatorou, de lo o gota qatotorou gena ma sopo qaloha.</s>
     </seg>
     <seg type="verse" id="b.LUK.6.44">
      <s id="b.LUK.6.44.1">Ngone asa panako o gota qaloloha de o gota qatorou nako ma sopoka ponano.</s>
      <s id="b.LUK.6.44.2">Idadiwa o ngangaru qatotopoka ma sopo o ara, eko pamake ma sopo o anggur.</s>
     </seg>
     <seg type="verse" id="b.LUK.6.45">
      <s id="b.LUK.6.45.1">Komagena lo o nyawa o duniaka.</s>
      <s id="b.LUK.6.45.2">O bi nyawa ma loha gena igogou o demo qaloloha yobicara, sababu manga sininga ma rabaka o bi moi-moi qaloloha yadiahi.</s>
      <s id="b.LUK.6.45.3">O bi nyawa ma dorou gena manga bicara lo qatorou, sababu manga sininga ma rabaka o bi moi-moi qatotorou yadiahi.</s>
      <s id="b.LUK.6.45.4">Sababu o kia bato manga sininga ma rabaka, magena asa isupu so yosibicara."</s>
     </seg>
     <seg type="verse" id="b.LUK.6.46">
      <s id="b.LUK.6.46.1">"Qadoohaso ngini Ngohi niaso 'Jou!</s>
      <s id="b.LUK.6.46.2">Jou!' duma niaakawa o bi moi-moi o kia tinisusulo nginika.</s>
     </seg>
     <seg type="verse" id="b.LUK.6.47">
      <s id="b.LUK.6.47.1">O nyawa la kanaga yahino Ngohika, Ai demo manena yoise de lo yaaka, o nyawa ona magena pasitero maro o ade-ade manena:</s>
     </seg>
     <seg type="verse" id="b.LUK.6.48">
      <s id="b.LUK.6.48.1">O nyawa moi la kanaga o tona wapuawe walukuku so awi tahu ma sosoqe wosigoko o teto ma qokuka.</s>
      <s id="b.LUK.6.48.2">La ma orasi imuura, de o nguuhi so o selera ma ake qasosihilo idola asa o tahu magena yatusa, duma maena irubawa, sababu isigoko o sosoqe qapoputuruka.</s>
     </seg>
     <seg type="verse" id="b.LUK.6.49">
      <s id="b.LUK.6.49.1">De o nyawa la kanaga Ai demo manena yoise duma yamotewa de yaakawa, ona magena imatero maro o nyawa moi la kanaga awi tahu wosigoko ka o tonaka de ma sosoqe o teto lo ihiwa.</s>
      <s id="b.LUK.6.49.2">Ma orasi o selera ma ake qasosihilo asa o tahu magena yatusa, so imatodoka o tahu magena iruba de ibiau qangodu."</s>
     </seg>
    </div>
    <div type="chapter" id="b.LUK.7">
     <seg type="verse" id="b.LUK.7.1">
      <s id="b.LUK.7.1.1">Ma orasi o Yesus o bi nyawa yadadala wadoto qaboloka, de Una wotagi so womasidiado o Kapernaum ma dokuka.</s>
     </seg>
     <seg type="verse" id="b.LUK.7.2">
      <s id="b.LUK.7.2.1">De o doku magenaka kanaga o Romaka manga kapita kanaga awi leleani moi foloi wisayangi.</s>
      <s id="b.LUK.7.2.2">O leleani una magena wopanyake so awi siri he qatubusoka, so he yadangade wosone.</s>
     </seg>
     <seg type="verse" id="b.LUK.7.3">
      <s id="b.LUK.7.3.1">Kagena de ma kapita wogiise gena o Yesus asa womasidiadoka, de una wasulo la o Yahudika manga roriri yamuruo naga yotagi yogolo o Yesuska, tanu Una wahino cai-cai la awi leleani una magena iwisiloha.</s>
     </seg>
     <seg type="verse" id="b.LUK.7.4">
      <s id="b.LUK.7.4.1">Ma orasi imasidiado o Yesuska, de ona iwibaja yagogou yotemo, "Baba, mia kapita una magena wotiai so Ngona nowiriwo,</s>
     </seg>
     <seg type="verse" id="b.LUK.7.5">
      <s id="b.LUK.7.5.1">sababu una ngomi o Yahudika ma nyawa womidodara, de lo o pipi womihike ngomika la ma ngale mia puji ma tahu isigoko."</s>
     </seg>
     <seg type="verse" id="b.LUK.7.6">
      <s id="b.LUK.7.6.1">So kagena de o Yesus wotagi imakomote dede ona.</s>
      <s id="b.LUK.7.6.2">Ma orasi o Yesus ka wotagi-tagisi so ma kapita awi tahu he wadumu, de ma kapita una magena awi nyawa yamuruo naga wasulo la itagi o Yesuska, la Unaka itemo, "Baba, ngaroko upa bai!</s>
      <s id="b.LUK.7.6.3">Ngohi manena o Yahudika ma nyawa isowo, de Ani simaka gena o kia lo waali idahe so idadiwa ai tahuka toningaho,</s>
     </seg>
     <seg type="verse" id="b.LUK.7.7">
      <s id="b.LUK.7.7.1">so ngohi tobaraniwa tahino Ngonaka.</s>
      <s id="b.LUK.7.7.2">Nakoso qaloha, tanu hitilahi Ngona nopareta ka o demo o dola moi de ai leleani gena asa wilohaka.</s>
     </seg>
     <seg type="verse" id="b.LUK.7.8">
      <s id="b.LUK.7.8.1">Sababu ngohi lo tamote ai bobareta manga pareta, de kiaka kanaga lo ai prajurit-prajurit ai pareta lo yamoteka.</s>
      <s id="b.LUK.7.8.2">Nako ngohi tosulo o prajurit moika, 'Notagi!' de igogou una wotagi.</s>
      <s id="b.LUK.7.8.3">Nako ngohi tosulo ai prajurit ma somoaka, 'Nahino nonena!' de igogou una wahino.</s>
      <s id="b.LUK.7.8.4">De lo nako ngohi tosulo ai gilalo woleleleanika, 'Naaka manena!' de igogou una waaka.</s>
      <s id="b.LUK.7.8.5">So komagena lo Ngona, Baba, so upa he ai tahuka notagi.</s>
      <s id="b.LUK.7.8.6">Cawali Ani demo o dola moi kanena nodedemo, de igogou kadoka ai tahuka asa isiganapu."</s>
     </seg>
     <seg type="verse" id="b.LUK.7.9">
      <s id="b.LUK.7.9.1">Kagena de o Yesus ma kapita awi demo gena woise, de Una wohairani icarawa.</s>
      <s id="b.LUK.7.9.2">Komagena so womakiliho o bi nyawa yadadala iwimomoteka de watemo onaka, "Awalele!</s>
      <s id="b.LUK.7.9.3">Ngohi totemo, igogou o bi Yahudika ma nyawa kagena o Israel awi ngopa de awi dano manga sidongirabaka, maro o nyawa una manena awi piricaya ma lamo komanena, gena o nyawa moi lo tamake waasi."</s>
     </seg>
     <seg type="verse" id="b.LUK.7.10">
      <s id="b.LUK.7.10.1">Qabolo de o kapita awi sosulo ona magena yoliho awi tahuka.</s>
      <s id="b.LUK.7.10.2">Ona imasidiadoka, de awi leleani una magena asa wilohaka.</s>
     </seg>
     <seg type="verse" id="b.LUK.7.11">
      <s id="b.LUK.7.11.1">Itekawa, de o Yesus wotagi o doku o Nainka, de lo Awi muri-muri de o nyawa yadadala ipolu-polu itagi imakangaho dede Una.</s>
     </seg>
     <seg type="verse" id="b.LUK.7.12">
      <s id="b.LUK.7.12.1">Kagena o doku ma ngora he idumu, de imakamake de o nyawa yadadala, ena momongo wososone iwitota la wipoosu.</s>
      <s id="b.LUK.7.12.2">Wososone una magena mobabalo moi ma ngopa ka womatetengo, so yadadala imimote o pandangaku wisitide de wisisupu yodupa iwipoosu.</s>
     </seg>
     <seg type="verse" id="b.LUK.7.13">
      <s id="b.LUK.7.13.1">Kagena de o Jou Yesus ma awa womikelelo so Awi galusiri ibao mobabaloka, de wotemo, "Kodo!</s>
      <s id="b.LUK.7.13.2">Ai awa, upa noari bai!"</s>
     </seg>
     <seg type="verse" id="b.LUK.7.14">
      <s id="b.LUK.7.14.1">So Una ka wogila-gila wososone awi pandangaka wapaqa, so o nyawa yomomoku magegena imatogu kasi.</s>
      <s id="b.LUK.7.14.2">De Una o gohiduuru magenaka wotemo, "He!</s>
      <s id="b.LUK.7.14.3">Ngohi tonisulo nomomi!"</s>
     </seg>
     <seg type="verse" id="b.LUK.7.15">
      <s id="b.LUK.7.15.1">So wososone gila-gila womomi so womatamiye de wobicara.</s>
      <s id="b.LUK.7.15.2">De o Yesus wosisaraha o gohiduuru magena ma awaka.</s>
     </seg>
     <seg type="verse" id="b.LUK.7.16">
      <s id="b.LUK.7.16.1">Kagena de o nyawa yangodu yohairani so iwisigiliri o Gikimoi, de yotemo, "Wewe!</s>
      <s id="b.LUK.7.16.2">O nabi wilalamo moi womasinako to ngone nanga sidongirabaka.</s>
      <s id="b.LUK.7.16.3">Igogou, o Gikimoi wahino o loha waaka Awi nyawaka."</s>
     </seg>
     <seg type="verse" id="b.LUK.7.17">
      <s id="b.LUK.7.17.1">La o habari ma ngale o Yesus magegena yaado sidago o Yudea ma daeraka de ma bi doku-doku ma sigilolika.</s>
     </seg>
     <seg type="verse" id="b.LUK.7.18">
      <s id="b.LUK.7.18.1">O Yohanes Wooosi awi nyawa wimomote kanaga wisingangasu unaka ma ngale o kia qangodu o Yesus waaakaka.</s>
      <s id="b.LUK.7.18.2">So kagena de ona yasinoto waaso,</s>
     </seg>
     <seg type="verse" id="b.LUK.7.19">
      <s id="b.LUK.7.19.1">de wasulo la ona itagi o Jou Yesuska, la kagena de iwisano Unaka, "Baba, idodooha Ngona gena igogou o Salamati ma Kolano ngomi miwidodamaha, kiaka o Gikimoi womijajajika, eko ngomi bilasu o nyawa ma somoa moili miwidamaha."</s>
     </seg>
     <seg type="verse" id="b.LUK.7.20">
      <s id="b.LUK.7.20.1">La ona yasinoto igogou yotagi o Yesuska, de widedemo Unaka itemo, "Baba, o Yohanes womisuloka la minisano Ngonaka, idodooha Ngona gena igogou o Salamati ma Kolano ngomi miwidodamaha, kiaka o Gikimoi womijajajika, eko ngomi bilasu o nyawa ma somoa moili miwidamaha."</s>
     </seg>
     <seg type="verse" id="b.LUK.7.21">
      <s id="b.LUK.7.21.1">O orasi magena lo o Yesus o nyawa ipopanyake yadala wasilohaka, yakokitoka yadala manga toka wadusu la imahoi, de lo ipipilo yadala wasiloha so imasigeleloka.</s>
     </seg>
     <seg type="verse" id="b.LUK.7.22">
      <s id="b.LUK.7.22.1">Magena de o Yesus wosango wotemo o Yohanes awi nyawa yasinoto ona magenaka, "Nilihoka de niododedemo unaka o kia niakokelelo de lo o kia niiise: o nyawa ibipipilo imasigeleloka, ibilulugu itagika, yabipapado yalohaka, de yabitotopongo imasigiseka, de isosone yasioho kali de lo o habari qaloloha isihabari o bi nyawa isususaka.</s>
     </seg>
     <seg type="verse" id="b.LUK.7.23">
      <s id="b.LUK.7.23.1">O nyawa la kanaga ma ngale Ngohi gena idodatowa de ipiricaya qaputuru, ona igogou yosanangi."</s>
     </seg>
     <seg type="verse" id="b.LUK.7.24">
      <s id="b.LUK.7.24.1">De o Yohanes awi nyawa wimomote magena itagi iliho, de ma ngale o Yohanes gena o Yesus wobicara o nyawa yadadalaka wotemo, "Ngini nitagi o tona ibobeleuka la o Yohanes niwimake, de ngini gena upa ma ngale niwimake o nyawa moi la kanaga wadodato so awi piricaya ma ngutu ihiwa, imatero maro o dumule o paro yawuwu so ikole hika de hino.</s>
     </seg>
     <seg type="verse" id="b.LUK.7.25">
      <s id="b.LUK.7.25.1">De ngini nitagi upa lo ma ngale o nyawa o baju qaloloha womasitibaku la niwikelelo bai!</s>
      <s id="b.LUK.7.25.2">O nyawa la kanaga de manga baju qaloloha de lo manga oho ikakaya, ona magena bilasu o kolano manga bi kadato ma rabaka.</s>
     </seg>
     <seg type="verse" id="b.LUK.7.26">
      <s id="b.LUK.7.26.1">So ngini nitagi o tona ibobeleuka la niadupa igogou o nabi moi niwikelelo.</s>
      <s id="b.LUK.7.26.2">De ma boboloi, o Yohanes gena foloili wolamo de o nabi moi.</s>
     </seg>
     <seg type="verse" id="b.LUK.7.27">
      <s id="b.LUK.7.27.1">Sababu una magena wosingangasuka, bilasu o bi nyawa imasidailako ma ngale Ngohi tahino tadoto onaka, maro o kia o Gikimoi Awi Jaji ma Buku ma rabaka isilelefoka.</s>
      <s id="b.LUK.7.27.2">O Gikimoi wotemo Awi Ngopaka, 'Una to Ngohi Ai sosulo, Ngohi towisulo una asa woqomano, una magena wosidailako to Ngona Ani ngeko.' "</s>
     </seg>
     <seg type="verse" id="b.LUK.7.28">
      <s id="b.LUK.7.28.1">La o Yesus wotemoli onaka, "Ngohi totemo, igogou nako o nyawa yangodu isibubuo o dunia manenaka gena, o nyawa moiwa kanaga ifoloi yolamo de o Yohanes Wooosi.</s>
      <s id="b.LUK.7.28.2">Ngaroko komagena, o orasi manena de isikahika, o nyawa la kanaga yodadi o Gikimoi Awi nyawa Awi pareta ma rabaka, ona magena igogou asa yosanangi.</s>
      <s id="b.LUK.7.28.3">Komagena lo ona nagoona imahadoku o Gikimoi Awi simaka, ona magena lo ifoloi yosanangi de o Yohanes."</s>
     </seg>
     <seg type="verse" id="b.LUK.7.29">
      <s id="b.LUK.7.29.1">O bi nyawa yangodu, dede o balastengi itotolomu lo gena, yoise o Yesus Awi demo ma ngale o Yohanes.</s>
      <s id="b.LUK.7.29.2">Yoiseka, de o Gikimoi Awi demo yaqehe qaloha, sababu iqomaka ona gena o Yohanes waosika.</s>
     </seg>
     <seg type="verse" id="b.LUK.7.30">
      <s id="b.LUK.7.30.1">Duma nakoso o bi Farisika de o bi guru agama, ona magena o Gikimoi Awi ngale ma ngale manga ohoka gena yoholu yaqehe, sababu iqomaka gena o Yohanes ona waosi lo yoholu.</s>
     </seg>
     <seg type="verse" id="b.LUK.7.31">
      <s id="b.LUK.7.31.1">La o Yesus wotemoli, "Awa kodo!</s>
      <s id="b.LUK.7.31.2">O nyawa o orasi manena gena Ngohi tasitero de o ade-ade manena.</s>
     </seg>
     <seg type="verse" id="b.LUK.7.32">
      <s id="b.LUK.7.32.1">Ona magena imatero maro o ngopa-ngopa la kanaga o ngeko ma dateka imatami de manga dodiao yasigaro, de itemo, 'Ngomi misuling ma ngale nginika, duma ngini niholu niselo.</s>
      <s id="b.LUK.7.32.2">Ngomi minyanyi o sone ma guule nginika, duma ngini niholu niari.'</s>
     </seg>
     <seg type="verse" id="b.LUK.7.33">
      <s id="b.LUK.7.33.1">Komagena lo ma ngale o Yohanes Wooosi ngini niwidupawa de Ngohi lo nidupawa.</s>
      <s id="b.LUK.7.33.2">Ma orasi o Yohanes wahino, de una mamoi-mamoi wooqowa de ma moi lo waali widalu.</s>
      <s id="b.LUK.7.33.3">Ngini gena una niwiholuka, so nitemo, 'Una wikokitoka bai!'</s>
     </seg>
     <seg type="verse" id="b.LUK.7.34">
      <s id="b.LUK.7.34.1">De ma orasi Ngohi o Nyawa ma Duhutu tahinoka, de asa ka tooqo de toudo.</s>
      <s id="b.LUK.7.34.2">Ngini gena lo Ngohi niholuka, so nitemo, 'Hika Una niwinano bai!</s>
      <s id="b.LUK.7.34.3">Cedeke!</s>
      <s id="b.LUK.7.34.4">Una witesere, witobadalu, de imatekedodiao de o balastengi itotolomu de lo o bi nyawa ma dorou o bi kawasa yahoholu.'</s>
     </seg>
     <seg type="verse" id="b.LUK.7.35">
      <s id="b.LUK.7.35.1">Ngaroko komagena, duma nakoso nianano o Gikimoi Awi nyawa wimomote manga manara, de ngini asa nianako Awi ngale gena itiai de wocawaro."</s>
     </seg>
     <seg type="verse" id="b.LUK.7.36">
      <s id="b.LUK.7.36.1">Kanaga o Farisika ma nyawa moi, awi ronga o Simon, o Yesus wiaso la awi tahuka wooqo.</s>
      <s id="b.LUK.7.36.2">So o Yesus wotagi awi tahuka, de wogogeku la kagena ona yooqo.</s>
     </seg>
     <seg type="verse" id="b.LUK.7.37">
      <s id="b.LUK.7.37.1">Kagena o doku magenaka kanaga lo o ngopeqeka ma dorou moi, ami manara itotiaiwa.</s>
      <s id="b.LUK.7.37.2">Ma orasi muna moise o Yesus kagena o Farisi ma nyawa awi tahuka wooqo, de muna magena mahino de o gososo qabobou de ihahali o rube moi o teto ihahalino maaho.</s>
     </seg>
     <seg type="verse" id="b.LUK.7.38">
      <s id="b.LUK.7.38.1">Maaho de mogogeku o Yesus Awi qohuka, de asa moari.</s>
      <s id="b.LUK.7.38.2">Una Awi qohu magena de ami kongo mosipesaka.</s>
      <s id="b.LUK.7.38.3">Qabolo de ami hutu lo asa Awi qohu maese la qadudu, de mahame, de lo o gososo qabobou gena moguse de mosiqahu.</s>
     </seg>
     <seg type="verse" id="b.LUK.7.39">
      <s id="b.LUK.7.39.1">Magegena de o Farisi ma nyawa wakelelo o kia naga o ngopeqeka muna magena maaka, de una awi sininga ma rabaka asa wotemo, "Nakoso o nyawa Una magena igogou o nabi moi, de Una aku wominako o ngopeqeka muna magena de ami manara qatotorou de womasimahawa Awi rohe mapaqa."</s>
     </seg>
     <seg type="verse" id="b.LUK.7.40">
      <s id="b.LUK.7.40.1">Kagena de o Yesus wotemo o Farisi ma nyawa una magenaka, "Simon, kanaga o kia naga moi todupa totemo ngonaka."</s>
      <s id="b.LUK.7.40.2">O Simon wotemo, "Iya, Baba Guru, ka notemo bato."</s>
     </seg>
     <seg type="verse" id="b.LUK.7.41">
      <s id="b.LUK.7.41.1">De Una wotemo, "Kanaga o nyawa yasinoto de manga nagi o pipi o nyawa moi wasibabauka.</s>
      <s id="b.LUK.7.41.2">Wimoi awi nagi unaka o pipi o salaka ma ngai ratu motoha de lo wimoi awi nagi unaka cawali o pipi o salaka ngai moritoha.</s>
     </seg>
     <seg type="verse" id="b.LUK.7.42">
      <s id="b.LUK.7.42.1">Ona magena yaakuwa o nagi magena yafangu, de una wasibabauka gena wotemo, 'Nia nagi gena qangodu ngohi tapikika.'</s>
      <s id="b.LUK.7.42.2">So yasinoto gena naguuna asa ifoloi iwidodara una wasibabau magenaka."</s>
     </seg>
     <seg type="verse" id="b.LUK.7.43">
      <s id="b.LUK.7.43.1">O Simon wosango, "Nagala o nyawa awi nagi foloi ilalamo yapiki."</s>
      <s id="b.LUK.7.43.2">De Una wotemo, "Ani sango gena itiai."</s>
     </seg>
     <seg type="verse" id="b.LUK.7.44">
      <s id="b.LUK.7.44.1">Qabolo de womakiliho so womikelelo o ngopeqeka muna magenaka, de wotemo o Simonka, "Ngona nomisininga o ngopeqeka manena.</s>
      <s id="b.LUK.7.44.2">Kangano Ngohi totulu ani tahuka, de ngaroko nanga biasa, duma ngona o ake nosidailakowa la Ai qohu tatiodo.</s>
      <s id="b.LUK.7.44.3">Duma muna manena Ai qohu matiodo de to muna ami kongo de ami hutu lo mosiese la mosidudu.</s>
     </seg>
     <seg type="verse" id="b.LUK.7.45">
      <s id="b.LUK.7.45.1">Ngona gena de noihamewa de noidodokawa, duma Ngohi kanena tomasidiadoka, de muna manena momatoguwa Ai qohu mahame-hame.</s>
     </seg>
     <seg type="verse" id="b.LUK.7.46">
      <s id="b.LUK.7.46.1">Ngona gena ngaroko nanga biasa, duma Ai saheku o gososo nosiesewa, duma muna manena o gososo qabobou de ihahali mosiqahuka Ai qohuku.</s>
     </seg>
     <seg type="verse" id="b.LUK.7.47">
      <s id="b.LUK.7.47.1">So ma ngale ami dodara ilalamo magena, so igogou-gogou ami dorou idadala gena isiaponguka.</s>
      <s id="b.LUK.7.47.2">Duma o nyawa la kanaga manga dorou isiapongu de ka ma cunu, de ona magena lo yadodara ka ma cunu."</s>
     </seg>
     <seg type="verse" id="b.LUK.7.48">
      <s id="b.LUK.7.48.1">Qabolo de Una wotemo o ngopeqeka muna magenaka, "To ngona ani dorou tosiaponguka."</s>
     </seg>
     <seg type="verse" id="b.LUK.7.49">
      <s id="b.LUK.7.49.1">Magena yoise, de o nyawa kagena yogogeku yooqo dede Una imatekebicara itemo, "Wobarani bolo!</s>
      <s id="b.LUK.7.49.2">Wotemo aku o dorou wahoi."</s>
     </seg>
     <seg type="verse" id="b.LUK.7.50">
      <s id="b.LUK.7.50.1">De Una o ngopeqeka muna magenaka wotemoli, "He, Ai awa!</s>
      <s id="b.LUK.7.50.2">Sababu ngona noipiricaya so ngona ani dorou nisalamatika.</s>
      <s id="b.LUK.7.50.3">Notagi de upa nohawateri sababu to ngona ani dorou ihiwaka."</s>
     </seg>
    </div>
    <div type="chapter" id="b.LUK.8">
     <seg type="verse" id="b.LUK.8.1">
      <s id="b.LUK.8.1.1">Qabolo de o Yesus wotagi o bi doku ma sigilolika wageto de o habari qaloloha wosihabari ma ngale o Gikimoi asa wopareta maro o kolano moi.</s>
      <s id="b.LUK.8.1.2">Una Awi muri yamogiowo de sinoto lo Una iwimote.</s>
     </seg>
     <seg type="verse" id="b.LUK.8.2">
      <s id="b.LUK.8.2.1">Kanaga lo o ngopeqeka yamuruo naga iwimote.</s>
      <s id="b.LUK.8.2.2">Ona magena iqomaka manga panyake wasilohaka eko yakokitoka manga toka gena wodusu so imahoika.</s>
      <s id="b.LUK.8.2.3">Mimoi ongo Maria, misiaso lo ongo Magdalena.</s>
      <s id="b.LUK.8.2.4">O orasi moiku o Yesus wodusu to muna magena ami toka ngai tumudingi.</s>
     </seg>
     <seg type="verse" id="b.LUK.8.3">
      <s id="b.LUK.8.3.1">Mimoi ongo Yohana o Khuza ma peqeka, una woleleleani moi o Kolano Herodes awi kadatoka.</s>
      <s id="b.LUK.8.3.2">Kanaga lo ongo Susana de lo o bi ngopeqeka ma somoali yadadala.</s>
      <s id="b.LUK.8.3.3">O ngopeqeka ona magena de manga pipi masirete aku yariwo o Yesus de lo Awi muri-muri.</s>
     </seg>
     <seg type="verse" id="b.LUK.8.4">
      <s id="b.LUK.8.4.1">O nyawa yadadala ka yahinosi o Yesuska, o doku kiano bato ona yahino.</s>
      <s id="b.LUK.8.4.2">So ma orasi nyawa yadadala imatolomuka, de Una wajarita onaka o ade-ade moi, wotemo komanena,</s>
     </seg>
     <seg type="verse" id="b.LUK.8.5">
      <s id="b.LUK.8.5.1">"Kanaga wototoro moi wotagi awi gisisi wosihaja.</s>
      <s id="b.LUK.8.5.2">So de una wosihaja gena ma sononga itura o ngekoku.</s>
      <s id="b.LUK.8.5.3">So ma binuka o nyawa isidodipitoka de ma binuka o namo yaoqoka.</s>
     </seg>
     <seg type="verse" id="b.LUK.8.6">
      <s id="b.LUK.8.6.1">Ma sonongali itura o tona qatetetoku.</s>
      <s id="b.LUK.8.6.2">So ma orasi ma goho isisupu de ma goho qamalai sababu ma tona qagaapoka.</s>
     </seg>
     <seg type="verse" id="b.LUK.8.7">
      <s id="b.LUK.8.7.1">De ma sonongali itura o tona qatototopoku.</s>
      <s id="b.LUK.8.7.2">La o gisisi magena ioho imatekekangaho de o totopo so o totopo magena yalalo so isoneka.</s>
     </seg>
     <seg type="verse" id="b.LUK.8.8">
      <s id="b.LUK.8.8.1">O gisisi ma sonongali asa itura o tona qalolohaku.</s>
      <s id="b.LUK.8.8.2">So ioho ma goho ifero qaloha de ma hutu ilamo so isopo.</s>
      <s id="b.LUK.8.8.3">Ma sopo kanaga qaloha sidago ma para ratu moi."</s>
      <s id="b.LUK.8.8.4">So Una wajarita qabolo de wotemo, "He!</s>
      <s id="b.LUK.8.8.5">Ngini de nia ngauka tanu niise la nianako.</s>
      <s id="b.LUK.8.8.6">Sidago kanena."</s>
     </seg>
     <seg type="verse" id="b.LUK.8.9">
      <s id="b.LUK.8.9.1">Ma dongoho o Yesus wodoto qabolo de Awi muri-muri imasano Unaka, tanu Awi ade-ade ma ngale gena wasingangasu onaka.</s>
     </seg>
     <seg type="verse" id="b.LUK.8.10">
      <s id="b.LUK.8.10.1">So Una wotemo onaka, "O kia ngini niananakowa sidago o orasi manena, gena o Gikimoi winihiri la winihike o ade-ade ma ngale, so qangodu aku nianako ma ngale idodooha Una wokolano de wopareta.</s>
      <s id="b.LUK.8.10.2">Duma nakoso o nyawa Ngohi imomote waasi gena bilasu de Ai ade-ade tadoto, ma ngale o demo o kia naga isilelefo o Gikimoi Awi Jaji ma Buku ma rabaka magena asa isiganapu, ena gena, 'ona magena ka de manga lakoka, duma ma ngale gena yasahewa, de lo cawali de manga ngauka, duma imasihodawa.' "</s>
     </seg>
     <seg type="verse" id="b.LUK.8.11">
      <s id="b.LUK.8.11.1">"O ade-ade ma ngale gena komanena: O gisisi gena Gikimoi Awi demo.</s>
     </seg>
     <seg type="verse" id="b.LUK.8.12">
      <s id="b.LUK.8.12.1">O gisisi itutura o ngekoku gena imatero bato o nyawa yoiseka o Gikimoi Awi demo, duma o Iblis wahino de wakoora to ona manga sininga ma rabano so isisaka, la upa yopiricaya de upa lo yosisalamati.</s>
     </seg>
     <seg type="verse" id="b.LUK.8.13">
      <s id="b.LUK.8.13.1">O gisisi ma binuka itutura o tona qatetetoka ioho duma qamalaika, gena imatero bato o nyawa yoise o habari qaloloha de yaqehe de manga sininga isosanangi.</s>
      <s id="b.LUK.8.13.2">Duma koloko ma ngutu ilukukuwa, so ona yopiricaya itekawa.</s>
      <s id="b.LUK.8.13.3">So de ma ngale o habari qaloloha so yasisangisara, de gila-gila ona ma Jou wipalako so imakiliho de ikafirika.</s>
     </seg>
     <seg type="verse" id="b.LUK.8.14">
      <s id="b.LUK.8.14.1">O gisisi ma binuka itutura o tona qatototopoku so o totopo yalalo so isoneka, gena imatero bato o nyawa o habari qaloloha magena yoiseka.</s>
      <s id="b.LUK.8.14.2">Duma manga sininga ihawateri ma ngale manga oho duniaka ma rabaka, de yodupa yokaya, de lo yodupa o sanangi ma rabaka igoge.</s>
      <s id="b.LUK.8.14.3">Komagena o Gikimoi Awi demo yosingou kawa, de o manara qaloloha lo yodupa kawa.</s>
     </seg>
     <seg type="verse" id="b.LUK.8.15">
      <s id="b.LUK.8.15.1">O gisisi o tona qalolohaku ioho qaloha, gena imatero bato o nyawa de manga sininga igogou qaloha so o Gikimoi Awi demo magena yoiseka, de imadiahi manga sininga marabaka.</s>
      <s id="b.LUK.8.15.2">Ona magena o Gikimoi Awi demo gena yopiricaya qaputuru sidago lo de ma sopo."</s>
     </seg>
     <seg type="verse" id="b.LUK.8.16">
      <s id="b.LUK.8.16.1">"Kanaga o nyawa moi lo yahiwa la o poci watupuka, de lo o poci magena o kula wositalakeka, eko o dangi ma litimika wahadoku.</s>
      <s id="b.LUK.8.16.2">Duma bilasu o poci magena wahado ma dadamika, ma ngale o nyawa lo yowosa de aku ma siwa gena yangodu yakelelo.</s>
     </seg>
     <seg type="verse" id="b.LUK.8.17">
      <s id="b.LUK.8.17.1">Sababu igogou o kia naga yaiihu, magena qangodu o nyawa manga simaka done asa ka isikelelo, de lo o kia naga itotalake, magena qangodu done asa ka ipelenga la o nyawa yanako.</s>
     </seg>
     <seg type="verse" id="b.LUK.8.18">
      <s id="b.LUK.8.18.1">Komagena so niatagapi nia siningaka de nimadiahi o kia ngini niiiseka.</s>
      <s id="b.LUK.8.18.2">Sababu nagoona o Gikimoi Awi demo yoise la imadiahi manga siningaka, done Awi demo magena asa wasidogo manga siningaka la yosihoda itiai.</s>
      <s id="b.LUK.8.18.3">Duma nagoona Awi demo gena yoholu, ngaroko Awi demo kanaga manga siningaka la ka ma cunu, done asa ka waqehe kali."</s>
     </seg>
     <seg type="verse" id="b.LUK.8.19">
      <s id="b.LUK.8.19.1">Ma moiku de o Yesus ma awa de Awi gianongoru yahino manga dupa Una wimake, duma yaakuwa iwiado Unaka, sababu o nyawa yadala poli.</s>
     </seg>
     <seg type="verse" id="b.LUK.8.20">
      <s id="b.LUK.8.20.1">De o nyawa moi yadadalano wosibicara Unaka wotemo, "Ai tabea, Baba.</s>
      <s id="b.LUK.8.20.2">Ani awa de Ani gianongoru ona yodupa nimakamake de Ngona, ona kadoke naga ma duduka itamaha bai!"</s>
     </seg>
     <seg type="verse" id="b.LUK.8.21">
      <s id="b.LUK.8.21.1">Duma Una wotemo onaka, "Nakoso to Ngohi Ai awa de to Ngohi Ai gianongoru, gena o nyawa nagoona o Gikimoi Awi demo yoise de lo yamomanara."</s>
     </seg>
     <seg type="verse" id="b.LUK.8.22">
      <s id="b.LUK.8.22.1">O wange moiku o Yesus de Awi muri-muri o deruku yopane, de wotemo onaka, "Hino la ngone pomasisihito kadoka o talaga ma sonongaka."</s>
      <s id="b.LUK.8.22.2">So ona o deruku so yoside de imajoboka.</s>
     </seg>
     <seg type="verse" id="b.LUK.8.23">
      <s id="b.LUK.8.23.1">So ona o deruka, de Una womaidu so iwikioloka.</s>
      <s id="b.LUK.8.23.2">Imatodoka o paro de o rato qasosihilo de o moku-moku imasidiado so manga deruku o ake yobane sidago manga deru he ikiloro.</s>
     </seg>
     <seg type="verse" id="b.LUK.8.24">
      <s id="b.LUK.8.24.1">Kagena de Awi muri-muri yotagi Una iwisimomi de imasigaso, "Guru!</s>
      <s id="b.LUK.8.24.2">Guru!</s>
      <s id="b.LUK.8.24.3">Done ngone inasigiloro!"</s>
      <s id="b.LUK.8.24.4">So Una womomi de o paro qasosihilo de o moku-moku magenaka wotemo, "Hika niogo kasi!"</s>
      <s id="b.LUK.8.24.5">De gila-gila o paro magena iogoka de o talaga magena lo irihika.</s>
     </seg>
     <seg type="verse" id="b.LUK.8.25">
      <s id="b.LUK.8.25.1">So Una wotemo onaka, "He!</s>
      <s id="b.LUK.8.25.2">To ngini nia piricaya gena ihiwa!"</s>
      <s id="b.LUK.8.25.3">Magena de asa Awi muri-muri yohairani de manga modo lo ka manga raba kasi, de imatekebicara moi de moika yotemo, "Wewe!</s>
      <s id="b.LUK.8.25.4">O nyawa Una manena naguuna, so o bi moi-moi qangodu sidago lo o paro de o moku-moku lo ka wisigise."</s>
     </seg>
     <seg type="verse" id="b.LUK.8.26">
      <s id="b.LUK.8.26.1">O Yesus de Awi muri-muri o deru ma rabaka de o talaga yatola so imasidiado o Gerasa ma daeraka, gena imarisima de o Galilea ma tona.</s>
     </seg>
     <seg type="verse" id="b.LUK.8.27">
      <s id="b.LUK.8.27.1">Kagena de Una o deruku wouti de imakamake o doku ma nyawa wikokitoka moi wotagi wokahoko gena, o sone ma diaruno wosupu.</s>
      <s id="b.LUK.8.27.2">Itekaka, una womabajuwa de lo woholu wogoge o tahuka.</s>
      <s id="b.LUK.8.27.3">Una ka wodupa wogoge o bi diaruka.</s>
     </seg>
     <seg type="verse" id="b.LUK.8.29">
      <s id="b.LUK.8.29.1">Masoa-masoa o toka magena una iwikuasa de ngaroko awi gia de awi qohu yarateka de salalu wijajaga, duma una awi bobiliku lo watola-tolaka, de woloqa o riho moika womatingaka, sababu de awi toka ma buturu so una iwingaho.</s>
      <s id="b.LUK.8.29.2">Kagena o sone ma diaruno de una wikokitoka wosupu de o Yesus wikelelo, de una wobukuku o Yesus Awi simaka.</s>
      <s id="b.LUK.8.29.3">So o Yesus wosulo la to una awi toka magena isupu unano.</s>
      <s id="b.LUK.8.29.4">Magena de o nyawa una magena asa womatoore de wotemo, "Yesus, o Gikimoi Wikukuruye ma Ngopa, noidooha ngohika!</s>
      <s id="b.LUK.8.29.5">Togolo, kodo, upa noisangisara!"</s>
     </seg>
     <seg type="verse" id="b.LUK.8.30">
      <s id="b.LUK.8.30.1">De wosano, "Ani ronga naguuna."</s>
      <s id="b.LUK.8.30.2">Wikokitoka una magena wosango, "Ai ronga Dala."</s>
      <s id="b.LUK.8.30.3">(Wosango komagena sababu wikokitoka una magena awi toka idala.)</s>
     </seg>
     <seg type="verse" id="b.LUK.8.31">
      <s id="b.LUK.8.31.1">Wosangoka, de awi toka gena igolo o Yesuska, la upa wadusu la ikahuku o sone ma riho iluluku-lukuku.</s>
     </seg>
     <seg type="verse" id="b.LUK.8.32">
      <s id="b.LUK.8.32.1">O orasi magena de o titi idadala o tala ma ngunu magenaka o ino imasari.</s>
      <s id="b.LUK.8.32.2">De o toka imagolo Unaka, "Nako qaloha, de o titika nomidusulo la asa o titika miwosa."</s>
      <s id="b.LUK.8.32.3">Magena de wasimaha</s>
     </seg>
     <seg type="verse" id="b.LUK.8.33">
      <s id="b.LUK.8.33.1">so o toka idadala gena isupu o nyawano de widongosaka, de yowosa o titika.</s>
      <s id="b.LUK.8.33.2">O titi ma duduo magena iloqa de kugena o dirasuku itura, so qangodu o talagaku qalutu de isoneka.</s>
     </seg>
     <seg type="verse" id="b.LUK.8.34">
      <s id="b.LUK.8.34.1">O kia idadadi magena o titi yasosowohi lo yakelelo, de ona yoloqa de itagi o doku de o soaka isihabari.</s>
     </seg>
     <seg type="verse" id="b.LUK.8.35">
      <s id="b.LUK.8.35.1">So o nyawa yokokisupu yahino la yatailako.</s>
      <s id="b.LUK.8.35.2">Kagena de ona yaado o Yesuska, de o nyawa iqomaka wikokitoka una magena witogosa kawa, so o Yesus Awi dateka womarihi-rihi, de womabajuka, de lo awi sininga itiaika.</s>
      <s id="b.LUK.8.35.3">O bi nyawa ona magena iwikelelo de yamodo.</s>
     </seg>
     <seg type="verse" id="b.LUK.8.36">
      <s id="b.LUK.8.36.1">De ona o Yesus Awi manara yakokelelo gena yacarita idodooha so o nyawa wikokitoka magena iwilohaka.</s>
     </seg>
     <seg type="verse" id="b.LUK.8.37">
      <s id="b.LUK.8.37.1">Komagena so o Gerasa ma daera ma nyawa gena asa o Yesus iwigolo wosupu manga dokuno, sababu ona magena foloi yomodo.</s>
      <s id="b.LUK.8.37.2">So Una o deruku wopaneka, de o talaga ma sonongano woliho kali.</s>
     </seg>
     <seg type="verse" id="b.LUK.8.38">
      <s id="b.LUK.8.38.1">Nako una wisilolohaka, una magena igogou-gogou wogolo o Yesuska la tanu iwimote.</s>
      <s id="b.LUK.8.38.2">Duma wisimahawa, so wisulo de wotemo,</s>
     </seg>
     <seg type="verse" id="b.LUK.8.39">
      <s id="b.LUK.8.39.1">"Noliho kasi, de nodedemo ani nyawaka o Gikimoi Awi manara ilalamo waaka ngonaka."</s>
      <s id="b.LUK.8.39.2">So o nyawa magena womajobo de wotagi o doku ma rabaka wosihabari ma ngale o Yesus Awi manara qaloloha unaka.</s>
     </seg>
     <seg type="verse" id="b.LUK.8.40">
      <s id="b.LUK.8.40.1">So de o Yesus o talaga ma sonongano woliho de o nyawa yadadala widodamaha, ona magena yanali de imore.</s>
     </seg>
     <seg type="verse" id="b.LUK.8.41">
      <s id="b.LUK.8.41.1">Kagena de o nyawa moi o puji ma tahu wapopareta o doku magenaka, awi ronga o Yairus, una magena wahino o Yesus Awi simaka, wosuba wobukuku, de iwibaja de wogolo Unaka la tanu Una wahika awi tahuka,</s>
     </seg>
     <seg type="verse" id="b.LUK.8.42">
      <s id="b.LUK.8.42.1">sababu awi ngopa o ngopeqeka momatetengo, ami umuru taungu mogiowo de sinoto, o siri ma rabaka he yadangade mosone.</s>
      <s id="b.LUK.8.42.2">So kagena de o Yesus wotagi wokahika o Yairus wimote, de o nyawa yadadala o Yesus iwisidehelo.</s>
     </seg>
     <seg type="verse" id="b.LUK.8.43">
      <s id="b.LUK.8.43.1">Kagena manga sidongirabano, o ngopeqeka moi mopanyake o au mosidagi de itekaka, duma itogu waasi ma deka o taungu mogiowo de sinoto qabolo.</s>
      <s id="b.LUK.8.43.2">De moiwa aku imisou la miloha.</s>
     </seg>
     <seg type="verse" id="b.LUK.8.44">
      <s id="b.LUK.8.44.1">Ngopeqeka magegena o Yesus mowidalate de Awi duduno mototuuru de momasimaho Awi juba ma pigika.</s>
      <s id="b.LUK.8.44.2">De orasi magena qabolo de o au mosidagi kawa.</s>
     </seg>
     <seg type="verse" id="b.LUK.8.45">
      <s id="b.LUK.8.45.1">Una wosano, "Nagoona Ai juba yatigi."</s>
      <s id="b.LUK.8.45.2">Ona yangodu imapongoka.</s>
      <s id="b.LUK.8.45.3">De o Petrus wotemo, "Baba, o nyawa ka yadala poli inisigilolino de imatekesidehelo."</s>
     </seg>
     <seg type="verse" id="b.LUK.8.46">
      <s id="b.LUK.8.46.1">De o Yesus wobicara, "Duma kanaga o nyawa moi Ngohi itigi.</s>
      <s id="b.LUK.8.46.2">Ngohi tanako, sababu Ai buturu isupu to Ngohi Ai roheno."</s>
     </seg>
     <seg type="verse" id="b.LUK.8.47">
      <s id="b.LUK.8.47.1">Kagena de o ngopeqeka muna magena momanako ami manara Una wanakoka, so muna mahino de mitirine so Awi simaka mosuba mobukuku.</s>
      <s id="b.LUK.8.47.2">De muna masingangasu o nyawa yadadala manga simaka, "Ngohi ai siri qatubuso so Ani jubaka tomasimaho de gila-gila ai siri qalohaka."</s>
     </seg>
     <seg type="verse" id="b.LUK.8.48">
      <s id="b.LUK.8.48.1">Kagena de Una wotemo o ngopeqeka muna magenaka, "He, Ai ngopa!</s>
      <s id="b.LUK.8.48.2">Sababu ngona noipiricaya, so ngona nilohaka.</s>
      <s id="b.LUK.8.48.3">Notagi de upa nohawateri."</s>
     </seg>
     <seg type="verse" id="b.LUK.8.49">
      <s id="b.LUK.8.49.1">So de Una ka wobobicarasi, de o Yairus awi tahuno o sosulo moi wahino.</s>
      <s id="b.LUK.8.49.2">De una magena wisibubusu o Yairuska, de wotemo, "Upa ngona ma Baba Guru nowigolo kali, sababu ani ngopa mosoneka."</s>
     </seg>
     <seg type="verse" id="b.LUK.8.50">
      <s id="b.LUK.8.50.1">La de o Yesus woise, de ka wotemo o Yairuska, "Upa ani sininga itura, de nopiricaya bato done ani ngopa asa miloha kali."</s>
     </seg>
     <seg type="verse" id="b.LUK.8.51">
      <s id="b.LUK.8.51.1">Kagena de itagi o Yairus awi tahuka so imasidiado, de o Yesus o nyawa ma somoa wasimahawa.</s>
      <s id="b.LUK.8.51.2">Ka cawali o Petrus, de o Yohanes, de o Yakobus de lo o ngopa magena ma awa de ma baba wasimaha iwimote so iwosa.</s>
     </seg>
     <seg type="verse" id="b.LUK.8.52">
      <s id="b.LUK.8.52.1">Iwosa de o nyawa yangodu magena yododora manga ili yapoputuruka sababu mosoneka.</s>
      <s id="b.LUK.8.52.2">Duma Una wobicara, "O ngopa manena mosonewa, duma mikioloka, so upa niari."</s>
     </seg>
     <seg type="verse" id="b.LUK.8.53">
      <s id="b.LUK.8.53.1">De o nyawa yadadala magena iminako o ngopa muna magena mosoneka, so yangodu Una wisiihe.</s>
     </seg>
     <seg type="verse" id="b.LUK.8.54">
      <s id="b.LUK.8.54.1">Qabolo de Una wacoho o ngopa magena ami giaka, de wotemo munaka, "He, Ai ngopa!</s>
      <s id="b.LUK.8.54.2">Nomomi!"</s>
     </seg>
     <seg type="verse" id="b.LUK.8.55">
      <s id="b.LUK.8.55.1">So o ngopa magena mooho kali, de gila-gila muna momomika.</s>
      <s id="b.LUK.8.55.2">So de magena qabolo de Una wosulo onaka, "Hika o ino nimihike la muna mooqo."</s>
     </seg>
     <seg type="verse" id="b.LUK.8.56">
      <s id="b.LUK.8.56.1">O ngopa ami dodihimo gena yohairani icarawa, duma Una wapoma la ona upa lo isihabari o hali magegena bai nagoonaka bato.</s>
     </seg>
    </div>
    <div type="chapter" id="b.LUK.9">
     <seg type="verse" id="b.LUK.9.1">
      <s id="b.LUK.9.1.1">O Yesus Awi muri yamogiowo de sinoto watolomuno, la o kuasa wahikeka, ma ngale o toka qangodu yodusu de lo ibipopanyake yasiloha.</s>
     </seg>
     <seg type="verse" id="b.LUK.9.2">
      <s id="b.LUK.9.2.1">So Una wasulo la itagi o nyawa manga panyake yasiloha de lo yosihabari itemo, "Ma orasi yaadoka ma ngale o Gikimoi asa wopareta maro o kolano moi."</s>
     </seg>
     <seg type="verse" id="b.LUK.9.3">
      <s id="b.LUK.9.3.1">De ona imajobo waasi, de wotemo onaka, "Nia dodagi ma rabaka upa lo o kia naga nimagaho.</s>
      <s id="b.LUK.9.3.2">Upa nimagaho o didiki, o karong, o maru eko lo o pipi, de nia baju gena ka nia roheka.</s>
     </seg>
     <seg type="verse" id="b.LUK.9.4">
      <s id="b.LUK.9.4.1">Nakoso o doku moika niwosa de ka o tahu moika nimasidodogu, de upa nimatotuluru ma bati o doku magena niodongosa.</s>
     </seg>
     <seg type="verse" id="b.LUK.9.5">
      <s id="b.LUK.9.5.1">De lo nakoso o riho moika la nitulu, de ona ngini iniholu sidago o habari qaloloha magena lo yoise iholu, o riho magena niodongosa.</s>
      <s id="b.LUK.9.5.2">Duma nia qohu ma gaapo niapari kasi la imaaka o nonako moi onaka, igogou ona magena de manga fajaka o Gikimoi Awi simaka."</s>
     </seg>
     <seg type="verse" id="b.LUK.9.6">
      <s id="b.LUK.9.6.1">Kagena de ona imajoboka, itagi o bi dokuka yageto de isihabari o habari qaloloha de lo ibipopanyake yasiloha.</s>
     </seg>
     <seg type="verse" id="b.LUK.9.7">
      <s id="b.LUK.9.7.1">Ma orasi magena o Galilea ma kolano gena o Herodes Antipas de una magena woise ma ngale o Yesus Awi manara qangodu de asa wogamamu, sababu kanaga o nyawa itemo, "O Yesus gena o Yohanes Wooosi de Una asa wooho kali!"</s>
     </seg>
     <seg type="verse" id="b.LUK.9.8">
      <s id="b.LUK.9.8.1">Kanaga lo o bi nyawa ma somoa itemo, "Una magena iqoqoma ma nabi Elia de womasimane kali."</s>
      <s id="b.LUK.9.8.2">De ma binukali itemo, "Una manena o nabi moi o orasi iqoqomaka de kanaga wooho kali."</s>
     </seg>
     <seg type="verse" id="b.LUK.9.9">
      <s id="b.LUK.9.9.1">So kagena de ma Kolano Herodes wogiise komagena, de una wotemo, "Nako o Yohanes Wooosi gena iqomaka tasulo so awi sahe yatolaka, duma o Yesus Una manena igogou naguuna.</s>
      <s id="b.LUK.9.9.2">Kanaga o habari ma ngale Una gena idala toiseka."</s>
      <s id="b.LUK.9.9.3">So o Herodes o ngeko wosidailako la tanu o Yesus gena iwimake.</s>
     </seg>
     <seg type="verse" id="b.LUK.9.10">
      <s id="b.LUK.9.10.1">La o Yesus Awi sosulo yamogiowo de sinoto asa iliho ikahino kali, so Unaka imatolomu de ona o manara yaaaka qangodu isingangasu Unaka.</s>
      <s id="b.LUK.9.10.2">Qabolo de Una ona wangaho la itagi imatinga o tona ibobeleu moika o Betsaida ma doku gena he idumuka.</s>
     </seg>
     <seg type="verse" id="b.LUK.9.11">
      <s id="b.LUK.9.11.1">Ngaroko komagena, o nyawa yadadala gena yoise Una womajoboka, so ona itagi Una iwisiduuru.</s>
      <s id="b.LUK.9.11.2">So ona yaado Unaka, de Una asa ona waqehe qaloha, qabolo de wadoto onaka ma ngale o Gikimoi asa wopareta maro o kolano moi, de lo ibipopanyake nagoona bato wasiloha.</s>
     </seg>
     <seg type="verse" id="b.LUK.9.12">
      <s id="b.LUK.9.12.1">O wange he itumu de Awi muri yamogiowo de sinoto yahino itemo Unaka, "Baba!</s>
      <s id="b.LUK.9.12.2">Sababu o riho manena imatingano, so nakoso qaloha, lebelaha o nyawa yadadala manena nasulo itagi o doku de o soa imakokadateka, la ona o ino imasari de lo o tahu la imasidodogu."</s>
     </seg>
     <seg type="verse" id="b.LUK.9.13">
      <s id="b.LUK.9.13.1">Duma Una wotemo, "Ngaroko he upa!</s>
      <s id="b.LUK.9.13.2">La ngini bato niasioqo."</s>
      <s id="b.LUK.9.13.3">De ona yotemo, "Ngomi gena ka cawali kanaga o roti ngai motoha de lo o nao ngai sinoto.</s>
      <s id="b.LUK.9.13.4">Nagala ngomi bilasu mitagi o ino miaija ma ngale o nyawa yadadala ona manenaka."</s>
     </seg>
     <seg type="verse" id="b.LUK.9.14">
      <s id="b.LUK.9.14.1">Manga dala kanaga ka yanau gena yacala motoha (o ngopeqeka de o ngopa gena yaeto waasi).</s>
      <s id="b.LUK.9.14.2">So Una wosulo Awi muri-murika, "Hika o nyawa yadadala magena niatotolomuno de niasigogeku, so kanaga o dolomu moi-moi gena yamomoritoha."</s>
     </seg>
     <seg type="verse" id="b.LUK.9.15">
      <s id="b.LUK.9.15.1">De Awi muri-muri gena yaaka maro o kia Una wasulo onaka, de o nyawa yadadala gena yangodu imagoge.</s>
     </seg>
     <seg type="verse" id="b.LUK.9.16">
      <s id="b.LUK.9.16.1">So kagena de Una o roti ngai motoha de o nao ngai sinoto waqehe de womamataga o dipaye de Awi sukuru watide o Gikimoiye.</s>
      <s id="b.LUK.9.16.2">Qabolo de Una o roti magena watepi-tepi de Awi muri-murika wahike la ona yasitoku o nyawa yadadala ona magenaka.</s>
     </seg>
     <seg type="verse" id="b.LUK.9.17">
      <s id="b.LUK.9.17.1">La o nyawa yadadala magena yaoqo sidago yapunu.</s>
      <s id="b.LUK.9.17.2">So kagena ona ioqo qabolo de Awi muri-muri o ino ma soohu yatolomu so ma boloi yamake o karaja mogiowo de sinoto.</s>
     </seg>
     <seg type="verse" id="b.LUK.9.18">
      <s id="b.LUK.9.18.1">Ma moiku o Yesus kanaga wosumbayang womatengoka, de Awi muri-muri yahino Unaka, de Una wasano onaka, "Nako o nyawa gena ona itemo, Ngohi manena naguuna."</s>
     </seg>
     <seg type="verse" id="b.LUK.9.19">
      <s id="b.LUK.9.19.1">De ona isango itemo, "Kanaga ma binuka itemo o Yohanes Wooosi, de ma binukali itemo o ma nabi Elia, de o nyawa ma somoali itemo Ngona o nabi iqoqoma moi so kanaga wooho kali."</s>
     </seg>
     <seg type="verse" id="b.LUK.9.20">
      <s id="b.LUK.9.20.1">So kagena de o Yesus wosano onaka, "Duma nako ngini masirete, Ngohi manena naguuna."</s>
      <s id="b.LUK.9.20.2">O Petrus wotemo, "Baba, Ngona manena o Salamati ma Kolano, kiaka o Gikimoi wojajika."</s>
     </seg>
     <seg type="verse" id="b.LUK.9.21">
      <s id="b.LUK.9.21.1">La komagena de Una wapoma onaka, "Ma ngale Ngohi o Salamati ma Kolano gena upa lo nisingangasu o bi nyawaka."</s>
     </seg>
     <seg type="verse" id="b.LUK.9.22">
      <s id="b.LUK.9.22.1">De lo wotemo, "Ngohi manena, o Nyawa ma Duhutu, done o Yahudika manga roriri, o imamka ma bi sahe, de o bi guru agama ona Ngohi iholu, so ona asa isangisara qasiri ma bati itooma de isosone.</s>
      <s id="b.LUK.9.22.2">Ngaroko iaka komagena, duma o wange saangeka de Ngohi tooho kali."</s>
     </seg>
     <seg type="verse" id="b.LUK.9.23">
      <s id="b.LUK.9.23.1">Kagena de Una wasibicara o nyawa yangoduka wotemo, "O nyawa nagoona la imote Ngohi, bilasu imahadoku so manga dupa moi-moi manga sininga ma rabaka yapalako la imote-mote Ngohi, de qadoohawa nakoso o sangisara yamoku ma bati yosone.</s>
     </seg>
     <seg type="verse" id="b.LUK.9.24">
      <s id="b.LUK.9.24.1">Sababu o nyawa nagoona la manga oho o dunia manenaka foloi yosininga sidago iholu isangisara, done ona dede o Gikimoi asa imakitingaka.</s>
      <s id="b.LUK.9.24.2">Duma o nyawa nagoona ma ngale Ngohi imote de manga rohe ma salamati isidoohawa, la ngaroko isone, duma o oho ka sidutu ikakali done asa yamake.</s>
     </seg>
     <seg type="verse" id="b.LUK.9.25">
      <s id="b.LUK.9.25.1">Ngaroko o nyawa moi o dunia de ma raba manena he qangodu ka to una, duma qangodu magena ma faida ihiwa, nakoso ma duuru una wisisa sababu wamakewa o oho ka sidutu ikakali.</s>
     </seg>
     <seg type="verse" id="b.LUK.9.26">
      <s id="b.LUK.9.26.1">Upa o nyawa yamaqe isihabari ma ngale Ngohi de lo Ai dodoto.</s>
      <s id="b.LUK.9.26.2">Sababu nagoona yamaqe isihabari, done Ngohi o Nyawa ma Duhutu lo asa ona toholu tanako, ma orasi Ngohi tahino kali o duniaku dede to Ngohi Ai kuasa, kiaka isikokelelo maro Ai Baba Awi kuasa, de Awi malaikat yadadala.</s>
     </seg>
     <seg type="verse" id="b.LUK.9.27">
      <s id="b.LUK.9.27.1">Ngini tinisingangasu igogou, yamuruo naga to ngini nia sidongirabano done isone waasi, nakoso yanako waasi o Gikimoi Awi pareta igogou imasidiadoka."</s>
     </seg>
     <seg type="verse" id="b.LUK.9.28">
      <s id="b.LUK.9.28.1">O Yesus wodoto komagena so o nahadi moi ipasaka, de wangaho Awi muri yaruwange, ena gena o Petrus, de o Yohanes, de o Yakobus itagi imatinga o tala moi ikukuruye, la kagena wosumbayang.</s>
     </seg>
     <seg type="verse" id="b.LUK.9.29">
      <s id="b.LUK.9.29.1">To Una Awi sumbayang ma rabaka Una Awi jamani ingali, de Awi baju idadi qaare de isiru.</s>
     </seg>
     <seg type="verse" id="b.LUK.9.30">
      <s id="b.LUK.9.30.1">Imatodoka kanaga o nyawa yasinoto imatekebobicara de Una.</s>
      <s id="b.LUK.9.30.2">Ona magena o nabi yasinoto o Musa de o Elia.</s>
     </seg>
     <seg type="verse" id="b.LUK.9.31">
      <s id="b.LUK.9.31.1">Ona yasinoto lo manga jamani isiru.</s>
      <s id="b.LUK.9.31.2">De yobicara gena ma ngale o Yesus Awi sone kiaka itekawa asa wosiganapu o Yerusalem ma kotaka.</s>
     </seg>
     <seg type="verse" id="b.LUK.9.32">
      <s id="b.LUK.9.32.1">O orasi magena o Petrus de awi dodiao magena ona yakioloka.</s>
      <s id="b.LUK.9.32.2">Ato yomomi, de asa yakelelo o Yesus Awi mulia isiru de ileto komagena lo o nyawa yasinoto Awi dateka.</s>
     </seg>
     <seg type="verse" id="b.LUK.9.33">
      <s id="b.LUK.9.33.1">Ma orasi o nyawa yasinoto magena imasidailako imajobo, de o Petrus wotemo o Yesuska, "Baba Guru, qaloha bai nakoso ngone lo ngo kanena, so o dadaru ngai saange miaaka, ngai moi to Ngona, ngai moi to Musa, de ngai moi lo to Elia."</s>
      <s id="b.LUK.9.33.2">(Patotiai gena o Petrus wanakowa o kia bilasu una wosibicara.)</s>
     </seg>
     <seg type="verse" id="b.LUK.9.34">
      <s id="b.LUK.9.34.1">O Petrus ka wobicarasi, de o lobi-lobi o bolu moi iuti so yasaoka, sidago una de awi dodiao kagena lo yamodo.</s>
     </seg>
     <seg type="verse" id="b.LUK.9.35">
      <s id="b.LUK.9.35.1">De o lobi-lobi ma rabano o ili moi iise itemo, "Una manena to Ngohi Ai Ngopa towihihirika.</s>
      <s id="b.LUK.9.35.2">Ka Unaka bilasu niwisigise!"</s>
     </seg>
     <seg type="verse" id="b.LUK.9.36">
      <s id="b.LUK.9.36.1">O ili magena imatogu, so ato imatodoka so yanano cawali o Yesus womatengoka.</s>
      <s id="b.LUK.9.36.2">So ma orasi done iuti o talaku de ona yaruwange asa imasipongoka, o nyawa moi lo yasingangasuwa maro o kia ona yakokeleloka.</s>
     </seg>
     <seg type="verse" id="b.LUK.9.37">
      <s id="b.LUK.9.37.1">Ma langika, ona iuti o talaku, de o nyawa yadadala yahino la iwimake o Yesus.</s>
     </seg>
     <seg type="verse" id="b.LUK.9.38">
      <s id="b.LUK.9.38.1">Magena de o nyawa yadadala manga sidongirabano o nyawa moi womatoore wotemo, "Ya Baba Guru, kodo!</s>
      <s id="b.LUK.9.38.2">Nowitailako ai ngopa.</s>
      <s id="b.LUK.9.38.3">Una manena ai ngopa womatetengoka.</s>
     </seg>
     <seg type="verse" id="b.LUK.9.39">
      <s id="b.LUK.9.39.1">Nakoso o toka wingosa iwisitodokano imatoore imaili-ilika, de iwisiwawako yapoputuruka, sidago awi uruno lo o geko isupu.</s>
      <s id="b.LUK.9.39.2">O toka magena kanaga iwisangisara de lo iholu isupu unano.</s>
     </seg>
     <seg type="verse" id="b.LUK.9.40">
      <s id="b.LUK.9.40.1">So ngohi togolo Ani muri-murika la yodusu o toka magena, duma ona yaakuwa."</s>
     </seg>
     <seg type="verse" id="b.LUK.9.41">
      <s id="b.LUK.9.41.1">So kagena de Una wotemo onaka, "Idodooha ngini o bi nyawa o orasi manena!</s>
      <s id="b.LUK.9.41.2">Igogou-gogou ngini manena o nyawa o Gikimoi Awi dupa niaholu de lo nia piricaya ihihiwa.</s>
      <s id="b.LUK.9.41.3">Sidago o orasi muruosi Ngohi togoge dede ngini la tinisisabari nginika.</s>
      <s id="b.LUK.9.41.4">Ce!</s>
      <s id="b.LUK.9.41.5">Nako komagena o ngopa magena niwingahono kanena."</s>
      <s id="b.LUK.9.41.6">So ona o ngopa magena iwingaho Unaka.</s>
     </seg>
     <seg type="verse" id="b.LUK.9.42">
      <s id="b.LUK.9.42.1">Ma orasi o ngopa magena wotagi wimeta o Yesuska, de una wikokitoka magena awi rohe wosipapaka o tonaku, so awi rohe lo iira-iraka.</s>
      <s id="b.LUK.9.42.2">De Una wodusu o toka magena de o ngopa magena wisilohaka.</s>
      <s id="b.LUK.9.42.3">Qabolo de wotemo awi babaka, "Ani ngopa manena nowiqehe.</s>
      <s id="b.LUK.9.42.4">Una wilohaka."</s>
     </seg>
     <seg type="verse" id="b.LUK.9.43">
      <s id="b.LUK.9.43.1">So o nyawa yangodu yakelelo de yohairani o Gikimoi Awi kuasa ilalamo magena.</s>
      <s id="b.LUK.9.43.2">Ma orasi o nyawa ka yohairanisi o moi-moi qangodu waaaka gena yakelelo de o Gikimoi Awi kuasa, de Una watemo Awi muri-murika,</s>
     </seg>
     <seg type="verse" id="b.LUK.9.44">
      <s id="b.LUK.9.44.1">"Niosininga de nimadiahi to Ngohi Ai demo manena: Ngohi o Nyawa ma Duhutu manena done asa isidoa Ai saturu manga gia ma sohaka."</s>
     </seg>
     <seg type="verse" id="b.LUK.9.45">
      <s id="b.LUK.9.45.1">Magena de Una Awi demo de Awi simodoto ma ngale gena kanaga isingangasu waasi so ona yanakowa, duma ona yamodo so yododato imasano Unaka.</s>
     </seg>
     <seg type="verse" id="b.LUK.9.46">
      <s id="b.LUK.9.46.1">O Yesus Awi muri-muri imatekesikokoholu ma ngale nagoona foloi ilamo to ona manga sidongirabaka.</s>
     </seg>
     <seg type="verse" id="b.LUK.9.47">
      <s id="b.LUK.9.47.1">Kagena de manga sininga ma takasiri Una wanako, so o ngopa wiceceke moi wingahono de wisigokono to Una Awi dateka,</s>
     </seg>
     <seg type="verse" id="b.LUK.9.48">
      <s id="b.LUK.9.48.1">de wotemo onaka, "O nyawa nagoona la o ngopa manenaka iwiqehe qaloha sababu ona imote Ngohi, magena imatero de ona lo Ngohi iqehe qaloha.</s>
      <s id="b.LUK.9.48.2">So o nyawa nagoona la Ngohi iqehe qaloha, ona manga manara magena lo ma meta Ai Babaka, sababu Ngohi Una woisulo so tahino.</s>
      <s id="b.LUK.9.48.3">Nagoona so yasiceke to ngini nia sidongirabaka, ona magena foloi yolamo."</s>
     </seg>
     <seg type="verse" id="b.LUK.9.49">
      <s id="b.LUK.9.49.1">De o Yohanes wotemo o Yesuska, "Baba Guru, ngomi miwikelelo o nyawa moi o toka wodusu de to Ngona Ani ronga bai!</s>
      <s id="b.LUK.9.49.2">So ngomi miwisimahawa, sababu una gena to ngomi mia dodiaowa."</s>
     </seg>
     <seg type="verse" id="b.LUK.9.50">
      <s id="b.LUK.9.50.1">Duma o Yesus wotemo, "Upa niwisimahawa una magena, sababu o nyawa la inalalawangiwa, ona magena to ngone nanga dodiao."</s>
     </seg>
     <seg type="verse" id="b.LUK.9.51">
      <s id="b.LUK.9.51.1">Ma orasi he idumu o Yesus wodola witide o sorogaye, de Una wositatapu bilasu wokahika o Yerusalemka.</s>
     </seg>
     <seg type="verse" id="b.LUK.9.52">
      <s id="b.LUK.9.52.1">So Una Awi nyawa wimomote yamuruo naga wasulo la ona itagi iqoma, de Una wotuuru.</s>
      <s id="b.LUK.9.52.2">So iqoqoma ona magena o doku moi o Samaria ma daeraka iwosa la Awi sidailako yaaka kasi.</s>
     </seg>
     <seg type="verse" id="b.LUK.9.53">
      <s id="b.LUK.9.53.1">Duma o doku magena asa yoholu Una iwiqehe, sababu ona yanakoka Una Awi memeta o Yerusalemka.</s>
     </seg>
     <seg type="verse" id="b.LUK.9.54">
      <s id="b.LUK.9.54.1">Ma orasi o Yakobus de o Yohanes yoise o doku magena ka iwiholu, so ona yotemo o Yesuska, "Jou, nako qaloha de ngomi migolo o dipaka de o uku iuti la o doku magena yatupu bai!"</s>
     </seg>
     <seg type="verse" id="b.LUK.9.55">
      <s id="b.LUK.9.55.1">Duma o Yesus womabulutu de ona wangamoka.</s>
     </seg>
     <seg type="verse" id="b.LUK.9.56">
      <s id="b.LUK.9.56.1">Qabolo de ona yogila-gila yakahika o doku ma somoaka.</s>
     </seg>
     <seg type="verse" id="b.LUK.9.57">
      <s id="b.LUK.9.57.1">Kagena manga dodagi ma rabaka, de o nyawa moi wahino Unano de wotemo, "Baba, ngohi todupa kekiaka bato notagi Ngona tonimote bai!"</s>
     </seg>
     <seg type="verse" id="b.LUK.9.58">
      <s id="b.LUK.9.58.1">Duma o Yesus wosango wotemo, "O boulamo o pongaka de ma aru de lo o namo de ma igu, duma Ngohi o Nyawa ma Duhutu Ai ngihi ihiwa la ma ngale tomasidodogu."</s>
     </seg>
     <seg type="verse" id="b.LUK.9.59">
      <s id="b.LUK.9.59.1">Qabolo de Una witemo o nyawa moili, "Noimote Ngohi."</s>
      <s id="b.LUK.9.59.2">Duma una magena wotemo, "Baba, tanu noisimaha toliho kasi ma ngale ai baba wosone so towipoosu kasi, de ngohi asa Ngona tonimote."</s>
     </seg>
     <seg type="verse" id="b.LUK.9.60">
      <s id="b.LUK.9.60.1">Duma o Yesus wosangoli de ka woade-ade wotemo, "Qohaka, la o nyawa isosoneka ona masirete manga dodiao isosone gena asa yapoosu.</s>
      <s id="b.LUK.9.60.2">Duma ngona gena notagi o habari, ma ngale o Gikimoi asa wopareta maro o kolano moi gena, nosihabari."</s>
     </seg>
     <seg type="verse" id="b.LUK.9.61">
      <s id="b.LUK.9.61.1">Komagena lo kanaga o nyawa moili wotemo o Yesuska, "Baba, ngohi todupa tonimote, duma tanu noisimaha toliho kasi la ai tahu ma raba moika tomasingangasu kasi."</s>
     </seg>
     <seg type="verse" id="b.LUK.9.62">
      <s id="b.LUK.9.62.1">O Yesus wotemo o nyawa una magenaka, "O nyawa la kanaga ipajeko gena, qalohawa nakoso imaginano manga duduka isidadu-dadu.</s>
      <s id="b.LUK.9.62.2">O nyawa maro komagena manga manara asa itiaiwa, so idadiwa yomomanara o Gikimoi Awi pareta ma rabaka."</s>
     </seg>
    </div>
    <div type="chapter" id="b.LUK.10">
     <seg type="verse" id="b.LUK.10.1">
      <s id="b.LUK.10.1.1">Qabolo de o Jou Yesus wimomote manga sidongirabano wahiri yamoritumudingi, de wasulo la ona yasosinoto asa itagi yoqoqoma o doku yageto, kiaka done Una lo wototuuru de asa watulu.</s>
     </seg>
     <seg type="verse" id="b.LUK.10.2">
      <s id="b.LUK.10.2.1">Una wotemo onaka, "O nyawa yadadala la yodupa o habari qaloloha yoise, ona magena imatero maro o tamo qaoosaka gena bilasu yautu, duma kanaga youutu ma nyawa yadalawa.</s>
      <s id="b.LUK.10.2.2">Komagena so ngini bilasu nimasigaso o doro ma duhutuka, de nigolo la ma ngale yobiuutu una wasulo la ona itagi awi doroka youtu.</s>
     </seg>
     <seg type="verse" id="b.LUK.10.3">
      <s id="b.LUK.10.3.1">Nitagi bato, duma nimasidodiahi, sababu Ngohi tinisulo nginika la nitagi niakahika o bi nyawa ma dorou manga sidongirabaka.</s>
      <s id="b.LUK.10.3.2">Ngini nimatero maro de o bi duba so kanaga o bi kaso labara ma dongirabaka.</s>
     </seg>
     <seg type="verse" id="b.LUK.10.4">
      <s id="b.LUK.10.4.1">Upa lo o kia naga idala nimagaho.</s>
      <s id="b.LUK.10.4.2">Upa nimagaho o pipi, eko lo o karong, eko o tarupa ngai sinoto gena yaakuwa.</s>
      <s id="b.LUK.10.4.3">O ngeko ma soaka upa lo iteka de o nyawa nimatekejarita.</s>
     </seg>
     <seg type="verse" id="b.LUK.10.5">
      <s id="b.LUK.10.5.1">Nako ngini o tahu moika niwosa, de gila-gila nitemo, 'Tanu o Jou Awi laha kanaga ngini o tahu manena ma rabaka.'</s>
     </seg>
     <seg type="verse" id="b.LUK.10.6">
      <s id="b.LUK.10.6.1">De nakoso o tahu ma nyawa gena iniqehe qaloha, de igogou o Jou Gikimoi asa Awi laha wasidumu onaka.</s>
      <s id="b.LUK.10.6.2">Duma nakoso ona ngini iniholu, de qohaka, done asa o Jou Awi laha gena ona he yamakewa.</s>
     </seg>
     <seg type="verse" id="b.LUK.10.7">
      <s id="b.LUK.10.7.1">Ka o tahu moika nimasidodogu, de upa nimatotuluru o tahu ma somoaka, ma bati o doku magenaka o habari qaloloha nisihabari kasi.</s>
      <s id="b.LUK.10.7.2">O ino o kia bato inihike, ka magena niaoqo.</s>
      <s id="b.LUK.10.7.3">Sababu o nyawa imomanara gena bilasu manga oho ma kurangi yafangu.</s>
     </seg>
     <seg type="verse" id="b.LUK.10.8">
      <s id="b.LUK.10.8.1">Nakoso o doku moika niwosa de ngini iniqehe qaloha, de o ino inihike gena ka niaoqo.</s>
     </seg>
     <seg type="verse" id="b.LUK.10.9">
      <s id="b.LUK.10.9.1">O doku magena ma nyawa ibipopanyake niasiloha de lo niasingangasu o doku magenaka, 'Ma orasi yaadoka ma ngale o Gikimoi asa wopareta maro o kolano moi nia sidongirabaka.'</s>
     </seg>
     <seg type="verse" id="b.LUK.10.10">
      <s id="b.LUK.10.10.1">De lo nakoso o doku moika la niwosa, de niqehe qalohawa, de o ngekoka asa nitemo,</s>
     </seg>
     <seg type="verse" id="b.LUK.10.11">
      <s id="b.LUK.10.11.1">'Nia doku ma gaapo, kiaka to ngomi mia qohuka gena, miapari kasi la imaaka o nonako moi nginika, igogou ngini magena de nia fajaka o Gikimoi Awi simaka.</s>
      <s id="b.LUK.10.11.2">Duma niosininga, ma orasi yaadoka ma ngale o Gikimoi asa wopareta maro o kolano moi.' "</s>
     </seg>
     <seg type="verse" id="b.LUK.10.12">
      <s id="b.LUK.10.12.1">O Yesus lo wotemo wimomoteka, "Ngohi totemo, igogou ma wangeka done manga dorou ma sopo o Gikimoi wafanggali de o dorou, de o doku magenaka asa yafanggali de o dorou ifoloisi qatorou de o dorou iqoqomaka o Sodom ma bi nyawa ma dorou manga fanggali."</s>
     </seg>
     <seg type="verse" id="b.LUK.10.13">
      <s id="b.LUK.10.13.1">"O bodito!</s>
      <s id="b.LUK.10.13.2">Kodo!</s>
      <s id="b.LUK.10.13.3">O bodito asa inidahe ngini o Khorazimka de o Betsaidaka ma bi nyawa.</s>
      <s id="b.LUK.10.13.4">To ngini nia dokuka o nonako ihahairani igogou idala taakaka, duma ngini niholusi nia dorouno nimatoba de nimatoduba.</s>
      <s id="b.LUK.10.13.5">So tosiade nakoso o nonako ihahairani magena taaka o Tirus ma dokuka de o Sidon ma dokuka, de igogou iqomaka ona magena ngaroko o Yahudika ma nyawa yasowo, duma asa manga dorouno imatoba de imatodubaka, sidago lo o baju koloko o karong imasitibaku de o gaapo isihaja manga saheku, maro o beleso ma nonako moi.</s>
     </seg>
     <seg type="verse" id="b.LUK.10.14">
      <s id="b.LUK.10.14.1">So ma wangeka done o bi nyawa manga dorou ma sopo o Gikimoi wafanggali de o dorou, de ngini gena asa inifanggali de o dorou ifoloi ilamo de o dorou o Tirus de o Sidon ma bi nyawa yasifafanggali.</s>
     </seg>
     <seg type="verse" id="b.LUK.10.15">
      <s id="b.LUK.10.15.1">De lo nako ngini o Kapernaumka ma nyawa, gena idodooha.</s>
      <s id="b.LUK.10.15.2">Ngini nitemo o Gikimoi asa ngini winitide de winisihie.</s>
      <s id="b.LUK.10.15.3">We!</s>
      <s id="b.LUK.10.15.4">Komagenawa bai!</s>
      <s id="b.LUK.10.15.5">Duma ngini asa winiumo o narakaku."</s>
     </seg>
     <seg type="verse" id="b.LUK.10.16">
      <s id="b.LUK.10.16.1">Qabolo de o Yesus wotemoli wimomote ona magenaka, "O nyawa nagoona ngini nia demo yaqehe qaloha, magena imatero de ona lo Ngohi Ai demo yaqehe qaloha.</s>
      <s id="b.LUK.10.16.2">O nyawa nagoona ngini iniholu, magena imatero de ona lo Ngohi iholu.</s>
      <s id="b.LUK.10.16.3">So o nyawa nagoona la Ngohi iholu, ona manga holu ma manara magena lo ma meta Ai Babaka, sababu Ngohi Una woisulo so tahino."</s>
     </seg>
     <seg type="verse" id="b.LUK.10.17">
      <s id="b.LUK.10.17.1">Ipasaka, de o Yesus wimomote yamoritumudingi ona magena ikahino kali de manga nalika, de ona itemo Unaka, "Jou, o bi toka lo imisigise ngomika de iloqa, nako de to Ngona Ani ronga so miodusu bai!"</s>
     </seg>
     <seg type="verse" id="b.LUK.10.18">
      <s id="b.LUK.10.18.1">Magena de Una wotemo, "Ngohi takelelo o Iblis o dipaka de wotura maro o tatawi bai!</s>
     </seg>
     <seg type="verse" id="b.LUK.10.19">
      <s id="b.LUK.10.19.1">Igogou, Ngohi o kuasa tinihike nginika, la ngini aku niapito o ngihia eko o hai sosolota, de lo nanga saturu manga buturu qangodu-ngodu.</s>
      <s id="b.LUK.10.19.2">O nyawa moi lo asa upa niqabo.</s>
     </seg>
     <seg type="verse" id="b.LUK.10.20">
      <s id="b.LUK.10.20.1">Ngaroko komagena, upa sidago ma ngale o bi toka inisigise nginika gena ngini ninali.</s>
      <s id="b.LUK.10.20.2">Duma ifoloi qaloha ngini ninali ma ngale nia ronga kanaga yalefo o sorogaka."</s>
     </seg>
     <seg type="verse" id="b.LUK.10.21">
      <s id="b.LUK.10.21.1">O orasi magena o Yesus gena o Gurumi Qatetebi iwipareta so Una winali de wotemo, "Baba, o Jou o dipa de lo o dunia nakokuasa!</s>
      <s id="b.LUK.10.21.2">Ngohi Ai sukuru tatide Ngonaka, sababu o bi moi-moi magena o bi nyawa icocawaro lo kanaga itemo yanakoka, ona magena Ngona nagiihu.</s>
      <s id="b.LUK.10.21.3">Duma o bi moi-moi magena o bi nyawa kiaka yananakowa Ngona gena nasikelelo.</s>
      <s id="b.LUK.10.21.4">Igogou, Ani manara komagena Ngona masirete nodudupa.</s>
     </seg>
     <seg type="verse" id="b.LUK.10.22">
      <s id="b.LUK.10.22.1">O bi moi-moi qangodu Ai Baba woihike Ngohika.</s>
      <s id="b.LUK.10.22.2">O nyawa moi lo Ngohi o Gikimoi ma Ngopa inakowa, ka cawali Ai Baba Una magena Ngohi woinakoka.</s>
      <s id="b.LUK.10.22.3">Komagena lo o nyawa moi lo Ai Baba winakowa, ka cawali Ngohi Awi Ngopa manena Una towinakoka, de lo o nyawa nagoona la kanaga Ngohi masirete tadudupa ona magena Ngohi tasinako Unaka."</s>
     </seg>
     <seg type="verse" id="b.LUK.10.23">
      <s id="b.LUK.10.23.1">Kagena de womabulutu wimomoteka, de wotemo ona imatetengoka, "Igogou, ngini asa nisanangi, sababu ngini gena o kia naga taaaka magena niakeleloka.</s>
     </seg>
     <seg type="verse" id="b.LUK.10.24">
      <s id="b.LUK.10.24.1">Sababu kanaga iqoqomaka o bi nabi de o bi kolano yadala lo yodupa yakelelo o kia o orasi manena ngini niakokelelo, duma ona yakelelowa.</s>
      <s id="b.LUK.10.24.2">Ona lo yodupa yoise o kia o orasi manena ngini nioiise, duma ona yoisewa."</s>
     </seg>
     <seg type="verse" id="b.LUK.10.25">
      <s id="b.LUK.10.25.1">Kanaga manga sidongirabaka o guru agama moi awi edekati ma ngale o Yesus iwisisala de o sosano moili, de wotemo, "Baba Guru, ngohi bilasu o kia taaka la tamake o oho ikokakali."</s>
     </seg>
     <seg type="verse" id="b.LUK.10.26">
      <s id="b.LUK.10.26.1">De o Yesus wotemo, "O Jou Awi Bobita ma buku ma rabaka gena o kia isilelefo."</s>
     </seg>
     <seg type="verse" id="b.LUK.10.27">
      <s id="b.LUK.10.27.1">De o nyawa magena wosango wotemo, " 'Bilasu nowidodara o Gikimoi, to ngona ani Jou, dede ani sininga ma buturu de ani pade ma buturu qangodu nosikomote.'</s>
      <s id="b.LUK.10.27.2">De lo 'Nadodara ani dodiao maro ka to ngona ani rohe masirete.' "</s>
     </seg>
     <seg type="verse" id="b.LUK.10.28">
      <s id="b.LUK.10.28.1">O Yesus wotemo, "Ani sasango gena itiai.</s>
      <s id="b.LUK.10.28.2">Naaka komagena, la ngona asa o oho ka sidutu ikakali namake."</s>
     </seg>
     <seg type="verse" id="b.LUK.10.29">
      <s id="b.LUK.10.29.1">Duma o guru agama una magena wodupawa wisisala de awi siningaka wotemo awi gogoho ibolowoka.</s>
      <s id="b.LUK.10.29.2">Komagena so wotemo, "Duma o nyawa maro nagoona ai dodiao la bilasu tadodara."</s>
     </seg>
     <seg type="verse" id="b.LUK.10.30">
      <s id="b.LUK.10.30.1">So o Yesus wosango, "O nyawa moi kanaga o Yerusalemka de wotagi wouti o Yerikho ma dokuku.</s>
      <s id="b.LUK.10.30.2">O ngeko ma soaka de una o bi nyawa ma dorou iwitago, so awi baju yahoi, de awi kia naga qangodu yakoora, de lo iwingangapo he dangade wosone, qabolo de widongosaku o ngekoka.</s>
     </seg>
     <seg type="verse" id="b.LUK.10.31">
      <s id="b.LUK.10.31.1">Itekawa, de kanaga lo o imam moi o ngeko magenano wakahino.</s>
      <s id="b.LUK.10.31.2">Ma orasi o nyawa winanabo magena wimake, de una ka wisirese o ngeko ma sonongaka de ka wogila-gilaka.</s>
     </seg>
     <seg type="verse" id="b.LUK.10.32">
      <s id="b.LUK.10.32.1">Komagena lo o Gikimoi Awi Tahuka womomanara o Lewi ma nyawa moi wahinoli nogena, de ma orasi o nyawa winanabo magena wimake, de una lo ka wisirese o ngeko ma sonongaka de ka wogila-gila.</s>
     </seg>
     <seg type="verse" id="b.LUK.10.33">
      <s id="b.LUK.10.33.1">Kagena de iteka lo waali o Samariaka ma nyawa moi awi dodagi ma rabaka nogena wakahinoli.</s>
      <s id="b.LUK.10.33.2">Ma orasi o nyawa winanabo magena wimake, de una awi galusiri ibao.</s>
     </seg>
     <seg type="verse" id="b.LUK.10.34">
      <s id="b.LUK.10.34.1">So una awi dateka wahika, de una magena awi nabo-nabo wasou de o gososo de o anggur, qabolo de wapiliku.</s>
      <s id="b.LUK.10.34.2">Kagena de o nyawa magena awi keledaiye iwisidola so iwingaho, de wisidodogu o tahu moika, de kagena wipalihara.</s>
     </seg>
     <seg type="verse" id="b.LUK.10.35">
      <s id="b.LUK.10.35.1">Ma langika, de una o pipi o salaka ngai sinoto waqehe de wihike o tahu ma duhutuka, de wotemo, 'Una manena nowipalihara.</s>
      <s id="b.LUK.10.35.2">Done ngohi nonena asa tahinoli, de nakoso o sou de o ino ma ija la ma pipi ifoloi gena, qangodu asa ngohi tofangu eko ani pipi tatagali.' "</s>
     </seg>
     <seg type="verse" id="b.LUK.10.36">
      <s id="b.LUK.10.36.1">O Yesus o ade-ade magena wosijarita qabolo, de Una wisano o guru agama magenaka wotemo, "To ngona ani dakolo idodooha.</s>
      <s id="b.LUK.10.36.2">Nakoso yaruwange ona magena, naguuna igogou waaka o nyawa wikokooraka gena, ngaroko winako waasi, duma wiriwo maro ka awi dodiao moi."</s>
     </seg>
     <seg type="verse" id="b.LUK.10.37">
      <s id="b.LUK.10.37.1">O guru agama una magena wosango, "O nyawa una magena iwiririwoka."</s>
      <s id="b.LUK.10.37.2">O Yesus wotemo, "Notagi bato, de naaka maro komagena!"</s>
     </seg>
     <seg type="verse" id="b.LUK.10.38">
      <s id="b.LUK.10.38.1">O Yesus de Awi muri-muri manga dodagi ma rabaka, de ona imasidiado o doku moika.</s>
      <s id="b.LUK.10.38.2">O doku magenaka kanaga o ngopeqeka moi, ami ronga ongo Marta, mowiaso Una ami tahuka wotulu.</s>
     </seg>
     <seg type="verse" id="b.LUK.10.39">
      <s id="b.LUK.10.39.1">Kanaga lo ma nongoru moi ami ronga ongo Maria.</s>
      <s id="b.LUK.10.39.2">Ongo Maria muna magena mowidateku, de Una Awi qohuku mogoge ma ngale Awi dodoto mosigise.</s>
     </seg>
     <seg type="verse" id="b.LUK.10.40">
      <s id="b.LUK.10.40.1">Duma ongo Marta muna magena mokahika mokahino, ma ngale o moi-moi manga tahuka gena bilasu mosidailako.</s>
      <s id="b.LUK.10.40.2">De muna mahino Unaka, de motemo, "Jou, idodooha Ngona nodupa ai nongoru muna magena moiqohaka la ngohi tomanara ka tomatengoka.</s>
      <s id="b.LUK.10.40.3">Nomisulo la muna lo moiriwo."</s>
     </seg>
     <seg type="verse" id="b.LUK.10.41">
      <s id="b.LUK.10.41.1">O Jou Yesus wotemo, "We, Marta!</s>
      <s id="b.LUK.10.41.2">Ngona gena ma ngale o moi-moi idala nosihawateri de ani sininga iruwahe.</s>
     </seg>
     <seg type="verse" id="b.LUK.10.42">
      <s id="b.LUK.10.42.1">Duma kanaga ma lamo ka ngai moi kiaka bilasu ngona naaka, ena gena o Gikimoi Awi demo nosigise.</s>
      <s id="b.LUK.10.42.2">Nako ani nongoru muna manena qaloloha mahirika, de asa yaakuwa o loha magena yaqehe munano."</s>
     </seg>
    </div>
    <div type="chapter" id="b.LUK.11">
     <seg type="verse" id="b.LUK.11.1">
      <s id="b.LUK.11.1.1">Ma moiku o Yesus kanaga wosumbayang.</s>
      <s id="b.LUK.11.1.2">Wosumbayang qaboloka, de Awi muri moi wotemo Unaka, "Jou, togolo tanu Ngona nomidoto ngomika la misumbayang, maro o Yohanes Wooosi wadoto wimomoteka la isumbayang."</s>
     </seg>
     <seg type="verse" id="b.LUK.11.2">
      <s id="b.LUK.11.2.1">De o Yesus watemo onaka, "Nako nisumbayang, nitemo komanena, 'Mia Baba, migolo tanu to Ngona Ani ronga o nyawa yangodu isihoromati, de Ngona nokolano o duniaka,</s>
     </seg>
     <seg type="verse" id="b.LUK.11.3">
      <s id="b.LUK.11.3.1">O wange isigeto mia oho ma kurangi nomihike.</s>
     </seg>
     <seg type="verse" id="b.LUK.11.4">
      <s id="b.LUK.11.4.1">De to ngomi mia dorou tanu nosiapongu, sababu ngomi lo o nyawa manga dorou gena miasiapongu.</s>
      <s id="b.LUK.11.4.2">Upa nosimaha la o dorou imibaja ngomika.' "</s>
     </seg>
     <seg type="verse" id="b.LUK.11.5">
      <s id="b.LUK.11.5.1">So o Yesus lo wotemo Awi muri-murika, "Tosiade-ade, nia sidongirabaka moi o putu itongirabaka wotagi awi dodiao awi tahuka, de wotemo, 'Ai dodiao, togolo ani maru ngai saange,</s>
     </seg>
     <seg type="verse" id="b.LUK.11.6">
      <s id="b.LUK.11.6.1">sababu kanaga ai dodiao moili awi dodagi ma rabaka asa wotulu ai tahuno, duma ai ino ihiwa so o kiawa towihike unaka.'</s>
     </seg>
     <seg type="verse" id="b.LUK.11.7">
      <s id="b.LUK.11.7.1">De awi dodiao awi tahu ma rabaka gena wosango, 'Ce!</s>
      <s id="b.LUK.11.7.2">Upa noisisusa ngohi.</s>
      <s id="b.LUK.11.7.3">O ngora ikucika de lo ngohi de ai ngopa-ngopa mimaiduka.</s>
      <s id="b.LUK.11.7.4">Ngohi taakuwa tomomi la o kia naga tonihike ngonaka.'</s>
     </seg>
     <seg type="verse" id="b.LUK.11.8">
      <s id="b.LUK.11.8.1">Una gena, ngaroko he awi dodiao qabolo, duma wodupawa womomi.</s>
      <s id="b.LUK.11.8.2">Ngaroko komagena, Ngohi totemo, sababu o nyawa magena wimaqewa wogolo wosidadu-dadu awi dodiaoka, so igogou bilasu awi dodiao una magena asa womomi, de o kia awi kurangi gena iwihike unaka.</s>
     </seg>
     <seg type="verse" id="b.LUK.11.9">
      <s id="b.LUK.11.9.1">So Ngohi tinidedemo nginika, hika ngini nigolo o Gikimoika, de Una asa winihike nginika.</s>
      <s id="b.LUK.11.9.2">Ma ngale nia kurangi gena o Gikimoika niasari bai!</s>
      <s id="b.LUK.11.9.3">Niasari de ngini asa niamake.</s>
      <s id="b.LUK.11.9.4">De lo o ngora ma duduno nioaso-aso, de o Gikimoi asa o ngora magena wapelenga de winisimaha so ngini niwosa.</s>
     </seg>
     <seg type="verse" id="b.LUK.11.10">
      <s id="b.LUK.11.10.1">Sababu nagoona yogolo, igogou ona magena asa wahike.</s>
      <s id="b.LUK.11.10.2">Nagoona yasari, igogou ona magena asa yamake.</s>
      <s id="b.LUK.11.10.3">De lo nagoona o ngora ma duduno yoaso, igogou asa o ngora gena wapelenga de wasimaha ona magena yowosa.</s>
     </seg>
     <seg type="verse" id="b.LUK.11.11">
      <s id="b.LUK.11.11.1">Ngini o dodihimo, nakoso nia ngopa kanaga o nao yogolo, de idadiwa ka o ngihia niahike onaka.</s>
     </seg>
     <seg type="verse" id="b.LUK.11.12">
      <s id="b.LUK.11.12.1">Eko lo nakoso kanaga o boro yogolo, de idadiwa ka o hai sosolota niahike.</s>
      <s id="b.LUK.11.12.2">Komagenawa bai!</s>
     </seg>
     <seg type="verse" id="b.LUK.11.13">
      <s id="b.LUK.11.13.1">So ngini o nyawa, ngaroko nia sininga itiai waasi, duma kanaga o kia naga qaloha niahike nia ngopaka.</s>
      <s id="b.LUK.11.13.2">Nako komagena niaaka, de ka igogou o Gurumi Qatetebi lo nia Baba o sorogaka asa wahike nakoso o nyawa nagoona igolo Unaka."</s>
     </seg>
     <seg type="verse" id="b.LUK.11.14">
      <s id="b.LUK.11.14.1">Ma moiku o Yesus wikokitoka so womomou awi toka wodusu so imahoika, de o orasi magena qabolo o nyawa una magena waaku wobicara.</s>
      <s id="b.LUK.11.14.2">O nyawa yadadala gena asa yohairani.</s>
     </seg>
     <seg type="verse" id="b.LUK.11.15">
      <s id="b.LUK.11.15.1">Duma kanaga lo ma binuka itemo, "Icala!</s>
      <s id="b.LUK.11.15.2">O Beelzebul, una magena o Iblis o bi toka wakokolano, Unaka wihike o buturu la ma ngale o toka wodusu."</s>
     </seg>
     <seg type="verse" id="b.LUK.11.16">
      <s id="b.LUK.11.16.1">De lo kanaga ma binukali yodupa o Yesus iwidahake de ma ngale o dorouku wisitura, so yogolo Una o nonako ihahairani wasikelelo la ona aku yanako igogou Una o Gikimoi wisulo so wahino.</s>
     </seg>
     <seg type="verse" id="b.LUK.11.17">
      <s id="b.LUK.11.17.1">Duma igogou manga sininga ma edekati o Yesus wanako so wotemo, "Tosiade, nakoso o kolano moi de awi doku-doku, eko lo o tahu ma raba moi la ona magena kanaga imakitinga, cawali o putu de o wange imatekekokangamo, de ma ngale ona manga rimoi gena asa ibiau so isisa.</s>
     </seg>
     <seg type="verse" id="b.LUK.11.18">
      <s id="b.LUK.11.18.1">De kanagali nakoso o Iblis, o bi toka wakokolano, una gena awi pareta ma rabaka imakitinga, o pareta magena bilasu isisa de qalutu.</s>
      <s id="b.LUK.11.18.2">Duma ngini gena nitemo, o Beelzebul Ngohika woihike o buturu la ma ngale o toka todusu.</s>
     </seg>
     <seg type="verse" id="b.LUK.11.19">
      <s id="b.LUK.11.19.1">Ngini nitemo, Ngohi o bi toka todusu de o Beelzebul ma kuasa.</s>
      <s id="b.LUK.11.19.2">Duma kanaga lo nia dodiao masirete ona lo o bi toka yadusu.</s>
      <s id="b.LUK.11.19.3">So idodooha, ona gena de o kuasa kiano so asa aku o bi toka yodusu.</s>
      <s id="b.LUK.11.19.4">Igogou, de o kuasa o Gikimoino.</s>
      <s id="b.LUK.11.19.5">So de nia dodiao manga manara gena isinako itiai to ngini nia galaki ikokulai magena de ma sala.</s>
     </seg>
     <seg type="verse" id="b.LUK.11.20">
      <s id="b.LUK.11.20.1">Ma ngale Ngohi o bi toka todusu de o Gikimoi Awi kuasa so isinako itiai nginika, la o orasi manena qabolo ma orasi o Gikimoi wodadi kolano to ngini nia sidongirabaka.</s>
     </seg>
     <seg type="verse" id="b.LUK.11.21">
      <s id="b.LUK.11.21.1">O Iblis gena aku positero maro wipoputuru moi.</s>
      <s id="b.LUK.11.21.2">Nakoso o nyawa moi wipoputuru awi tahu wojaga gena de awi dahe qangodu, de awi arata o tahu ma rabaka gena yakoorawa.</s>
     </seg>
     <seg type="verse" id="b.LUK.11.22">
      <s id="b.LUK.11.22.1">Duma nakoso moi ifoloi wipoputuru wahino de o tahu ma duhutu magena witura, de o tahu ma duhutu awi dahe qangodu kiaka wapipiricaya gena wakoora, de o nyawa ifoloi wipoputuru magena o tahu ma alamu moi-moi gena qangodu wasitoku-tokuka.</s>
      <s id="b.LUK.11.22.2">Komagena lo Ngohi nakoso o bi toka todusu, gena ma ngale ngaroko o Iblis wiputuru, duma Ngohi towisitura qaboloka.</s>
     </seg>
     <seg type="verse" id="b.LUK.11.23">
      <s id="b.LUK.11.23.1">O nyawa nagoona la kanaga to Ngohi Ai dodiao yasowo, gena itiai ona magena Ngohi ilawangi.</s>
      <s id="b.LUK.11.23.2">De lo nagoona la kanaga Ai dodiao imomanara yasowo, gena itiai ona magena Ai manara ma sopo gena yabiau."</s>
     </seg>
     <seg type="verse" id="b.LUK.11.24">
      <s id="b.LUK.11.24.1">O Yesus wotemo, "O toka magena nakoso o nyawa magenano isupu, de yahika de yahino o tona ibobeleuka o tahu imasisari la igoge.</s>
      <s id="b.LUK.11.24.2">Sababu o tahu imasimakewa,</s>
     </seg>
     <seg type="verse" id="b.LUK.11.25">
      <s id="b.LUK.11.25.1">so maena itemo, 'Lebelaha ngohi ka toliho totagi o nyawa kiaka towititingaka.'</s>
      <s id="b.LUK.11.25.2">So ilihoka, ce, o tahu magena ma rabaka o nyawa moi lo yahiwa.</s>
      <s id="b.LUK.11.25.3">O nyawa magena maro o tahu moi la kanaga ma rabaka igogoge o kia naga moi lo ihiwa, isesaka, de ma raba isidiahika so qatebi bai!</s>
     </seg>
     <seg type="verse" id="b.LUK.11.26">
      <s id="b.LUK.11.26.1">Kagena de maena itagili, de o toka tumudingili kiaka ifoloi qatotorou gena maena yaaso, la yahino o nyawa iwititinga una magenaku iwosa, de kagena ona igoge.</s>
      <s id="b.LUK.11.26.2">Ma duuruka o nyawa una magena ifoloi witorou de ma nonomaka."</s>
     </seg>
     <seg type="verse" id="b.LUK.11.27">
      <s id="b.LUK.11.27.1">O Yesus wotemo maro komagena, de kanaga o nyawa manga sidongirabano o ngopeqeka moi momaili-ili motemo, "Igogou, o ngopeqeka la kanaga Ngona monisibuoka de lo monisusuka, muna magena igogou mosanangi bai!"</s>
     </seg>
     <seg type="verse" id="b.LUK.11.28">
      <s id="b.LUK.11.28.1">De Una wotemo, "Ena momongo, ona ifoloili yososanangi gena, o nyawa la kanaga o Gikimoi Awi demo yoise de lo yaaka."</s>
     </seg>
     <seg type="verse" id="b.LUK.11.29">
      <s id="b.LUK.11.29.1">Ma orasi o nyawa manga dala ifoloi idogo imatolomu o Yesuska, de Una wosidofa wotemo, "Ce!</s>
      <s id="b.LUK.11.29.2">Ngini o bi nyawa o orasi manena gena o nyawa ma dorou ningodu.</s>
      <s id="b.LUK.11.29.3">Ngini nigolo Ngohi taaka o nonako nginika?</s>
      <s id="b.LUK.11.29.4">Toholu!</s>
      <s id="b.LUK.11.29.5">Ngaroko nigolo lo Ngohi taakawa o nonako maro komagena ma meta o nyawa ngini manenaka, ka cawali o nonako moi maro iqoqomaka o kia idadadi ma nabi Yunuska.</s>
     </seg>
     <seg type="verse" id="b.LUK.11.30">
      <s id="b.LUK.11.30.1">Maro ma nabi Yunus kanaga o nonako moi kiaka o Niniweka ma nyawa yasihahairani, komagena lo Ngohi o Nyawa ma Duhutu manena kanaga o nonako moi ngini o bi nyawa o orasi manena asa niohairanika.</s>
     </seg>
     <seg type="verse" id="b.LUK.11.31">
      <s id="b.LUK.11.31.1">Done ma wangeka o nyawa yangodu manga loha de manga dorou ma sopo o Gikimoi wafanggali itotiai, de muna o Koresarano ma kolano done misioho kali dede ngini o bi nyawa o orasi manena, de muna magena lo asa ngini minisisala.</s>
      <s id="b.LUK.11.31.2">Sababu iqomaka muna gena modupa ma Kolano Salomo wococawaro awi dodoto moise, so muna ami dokuka de asa motagi momakuru-kuruka.</s>
      <s id="b.LUK.11.31.3">Duma kanena naga nia sidongirabaka o orasi manena, ngaroko kanaga wimoi foloi wolamo de o Salomo.</s>
     </seg>
     <seg type="verse" id="b.LUK.11.32">
      <s id="b.LUK.11.32.1">So komagena lo done ma wangeka o nyawa yangodu o Gikimoi wafanggali itotiai, de o Niniweka ma bi nyawa yasioho kali dede ngini o bi nyawa o orasi manena, de ona magena lo asa ngini nisisala.</s>
      <s id="b.LUK.11.32.2">Sababu iqomaka, ma orasi ma nabi Yunus awi demo yoise, de ona magena manga dorouno imatoba de imatodubaka.</s>
      <s id="b.LUK.11.32.3">Duma kanaga nia sidongirabaka o orasi manena wimoi foloi wolamo de ma nabi Yunus, ce, Awi demo gena igogou ngini niopiricaya waasi."</s>
     </seg>
     <seg type="verse" id="b.LUK.11.33">
      <s id="b.LUK.11.33.1">"Kanaga o nyawa moi lo yahiwa la o poci watupuka, de lo o poci magena o kula wositalakeka eko waihuka.</s>
      <s id="b.LUK.11.33.2">Duma bilasu o poci magena wahado ma dadamika ma ngale o nyawa lo yowosa de aku ma siwa gena yangodu yakelelo.</s>
     </seg>
     <seg type="verse" id="b.LUK.11.34">
      <s id="b.LUK.11.34.1">Ngini nia lako gena aku isitero de o poci.</s>
      <s id="b.LUK.11.34.2">Nakoso ngini nia lako qaloloha, de nia ginano gena asa qatebi.</s>
      <s id="b.LUK.11.34.3">Duma nakoso ngini nia lako qatorou, de ngini nia ginano lo qafaja de qatorou.</s>
     </seg>
     <seg type="verse" id="b.LUK.11.35">
      <s id="b.LUK.11.35.1">Komagena lo nia sininga.</s>
      <s id="b.LUK.11.35.2">So bilasu nimasidodiahi!</s>
      <s id="b.LUK.11.35.3">Nakoso o Jou Awi nita kanaga nia sininga yosidisiwaka, de upa sidago ngini masirete niaaka so nia sininga qapuputu kali.</s>
     </seg>
     <seg type="verse" id="b.LUK.11.36">
      <s id="b.LUK.11.36.1">So nakoso o Jou Awi nita kanaga nia sininga yosidisiwaka sidago lo nia sininga qapuputu kawa, de ka o nita ma rabaka aku nigoge, maro o nita kanaga yasidisiwa o tahu moika."</s>
     </seg>
     <seg type="verse" id="b.LUK.11.37">
      <s id="b.LUK.11.37.1">O Yesus wosiade-ade qaboloka, de o Farisika ma nyawa moi Una wiaso la wooqo awi tahuka.</s>
      <s id="b.LUK.11.37.2">So Una wotagi de kagena ona yooqo.</s>
     </seg>
     <seg type="verse" id="b.LUK.11.38">
      <s id="b.LUK.11.38.1">O Farisi una magena asa wohairani wikelelo o Yesus wooqo gena Awi gia watiodo waasi, maro o agama ma galepu.</s>
     </seg>
     <seg type="verse" id="b.LUK.11.39">
      <s id="b.LUK.11.39.1">So o Jou Yesus wotemo unaka, "Ngini o Farisika ma nyawa gena maro o nyawa la kanaga o udo-udo de o lelenga gena ma duduno yatiodo, duma ma rabaku ka qafajasi.</s>
      <s id="b.LUK.11.39.2">O adati de o galepu kiaka cawali ma duduno pakokelelo gena igogou niaaka.</s>
      <s id="b.LUK.11.39.3">Duma kanaga to ngini nia sininga ma rabaka ka o dodesere de lo nyafusu ma dorou nipareta.</s>
     </seg>
     <seg type="verse" id="b.LUK.11.40">
      <s id="b.LUK.11.40.1">Ngini o Farisika igogou nifuma!</s>
      <s id="b.LUK.11.40.2">O Gikimoi lo kanaga nia rohe wosidadika, Una magena lo nia sininga wosidadili.</s>
      <s id="b.LUK.11.40.3">Komagena so igogou wanako nakoso nia sininga lo qatebi de qaloha, eko hiwa.</s>
     </seg>
     <seg type="verse" id="b.LUK.11.41">
      <s id="b.LUK.11.41.1">Bilasu o kia naga nia udo-udo de nia lelenga ma rabaka gena niahike iqoma kasi o bi nyawa isususaka, la nia sininga ma rabaka qangodu lo idadi qatebi de qaloha.</s>
     </seg>
     <seg type="verse" id="b.LUK.11.42">
      <s id="b.LUK.11.42.1">O bodito!</s>
      <s id="b.LUK.11.42.2">Kodo!</s>
      <s id="b.LUK.11.42.3">Ka o bodito asa inidahe ngini o bi Farisi ma nyawaka.</s>
      <s id="b.LUK.11.42.4">Ngini gena o goho ma ceceke, gena koloko o rapa balakama, de o goraka magena o regu mogiowoka de o regu moi nisisuba o Gikimoika.</s>
      <s id="b.LUK.11.42.5">Duma nisidoohawa o Gikimoi Awi bobita kiaka foloisi ilalamo, maro koloko o gogoho itotiai de lo o dodara o Gikimoika.</s>
      <s id="b.LUK.11.42.6">Ngaroko, igogou bilasu o bobita ma eece gena niaaka, upa sidago lo o bobita foloisi ilalamo magena niawosa.</s>
     </seg>
     <seg type="verse" id="b.LUK.11.43">
      <s id="b.LUK.11.43.1">O bodito!</s>
      <s id="b.LUK.11.43.2">Kodo!</s>
      <s id="b.LUK.11.43.3">O bodito asa inidahe ngini o bi Farisi ma nyawaka.</s>
      <s id="b.LUK.11.43.4">Ngini gena niodupa nimatami o puji ma tahu ma simaka la o nyawa inikelelo, de lo niodupa nitagi so niahika o pasarka la o nyawa inihoromati.</s>
     </seg>
     <seg type="verse" id="b.LUK.11.44">
      <s id="b.LUK.11.44.1">O bodito!</s>
      <s id="b.LUK.11.44.2">Kodo!</s>
      <s id="b.LUK.11.44.3">O bodito asa inidahe nginika, sababu ngini gena maro o boosu kiaka ma riho pananakowa, so o boosu magena o nyawa yapito, duma yanakowa kagena ma rabaka o kia naga qamemela.</s>
      <s id="b.LUK.11.44.4">Ngini gena ma duduka qaloha, duma nia sininga ma rabaka qatorou."</s>
     </seg>
     <seg type="verse" id="b.LUK.11.45">
      <s id="b.LUK.11.45.1">Magena de o guru agama moi wotemo o Yesuska, "Baba Guru, de o demo magena, ngomi lo mia ronga ma dorou nogaka bai!"</s>
     </seg>
     <seg type="verse" id="b.LUK.11.46">
      <s id="b.LUK.11.46.1">O Yesus wosango, "O bodito!</s>
      <s id="b.LUK.11.46.2">Kodo!</s>
      <s id="b.LUK.11.46.3">O bodito asa inidahe ngini lo o bi guru agamaka.</s>
      <s id="b.LUK.11.46.4">Ngini gena o nyawa niasimoku o adati de o galepu ma bio idala de qatotubuso, duma ngini masirete lo niariwowa la ona o adati de o galepu magena yamote.</s>
     </seg>
     <seg type="verse" id="b.LUK.11.47">
      <s id="b.LUK.11.47.1">O bodito!</s>
      <s id="b.LUK.11.47.2">Kodo!</s>
      <s id="b.LUK.11.47.3">O bodito asa inidahe nginika.</s>
      <s id="b.LUK.11.47.4">Ngini gena niaaka so o bi nabi iqoqoma to ona manga boosu gena qaloloha-loha, ena momongo ona gena kiaka nia ete de nia topora masirete yatoomaka.</s>
     </seg>
     <seg type="verse" id="b.LUK.11.48">
      <s id="b.LUK.11.48.1">So ngini de nia manara masirete nimangaku igogou kiaka to ngini nia ete de nia topora manga gogoho gena niamote.</s>
      <s id="b.LUK.11.48.2">Ona gena o bi nabi iqoqomaka yatooma, de ngini manena asa niaaka so manga boosu magena qaloha.</s>
     </seg>
     <seg type="verse" id="b.LUK.11.49">
      <s id="b.LUK.11.49.1">Komagena so o Gikimoi de Awi demo icocawaro wotemo, 'O bi nabi de lo o bi sosulo Ngohi asa tasulo bilasu itagi ona magenaka, de Ai dodoto la aku inidoto.</s>
      <s id="b.LUK.11.49.2">Ma binuka ngini asa nitooma, de ma binukali asa nisangisara.'</s>
     </seg>
     <seg type="verse" id="b.LUK.11.51">
      <s id="b.LUK.11.51.1">Ngini o bi nyawa o orasi manena, ngini nia ete de nia topora iqoqoma kanaga o bi nyawa itotiai yadadala gena yatoomaka, ma nonoma magena o Habel sidago ma doduuru o Zakharia, una gena niwitotooma o Gikimoi Awi Tahu ma lolohaka, kiaka o tahu o gaso yatutupu ma riho gena ma soaka.</s>
      <s id="b.LUK.11.51.2">Ma dodoguka, ngini o bi nyawa o orasi manena nia ete de nia topora, kiaka iqoqoma o dunia isidadi kusi de o nabi yatotoomaka, to ona manga sala asa niamoku.</s>
     </seg>
     <seg type="verse" id="b.LUK.11.52">
      <s id="b.LUK.11.52.1">O bodito!</s>
      <s id="b.LUK.11.52.2">Kodo!</s>
      <s id="b.LUK.11.52.3">O bodito asa inidahe ngini o bi guru agamaka.</s>
      <s id="b.LUK.11.52.4">O ngeko kiaka la o nyawa aku iwinako o Gikimoi, magena ngini niafati.</s>
      <s id="b.LUK.11.52.5">Ngini masirete niwidupawa o Gikimoi niwinako, so o nyawa la yomode iwinako, ona magena igogou ka niafati."</s>
     </seg>
     <seg type="verse" id="b.LUK.11.53">
      <s id="b.LUK.11.53.1">Qabolo de o Yesus womajoboka, de o orasi magena de isikahika o bi Farisi ma nyawa de lo o bi guru agama asa foloi iwilawangi de lo iwisano-sano Unaka,</s>
     </seg>
     <seg type="verse" id="b.LUK.11.54">
      <s id="b.LUK.11.54.1">iwinanano la Una iwisabatolo de manga sano idala, ma ngale ona aku iwisisala.</s>
     </seg>
    </div>
    <div type="chapter" id="b.LUK.12">
     <seg type="verse" id="b.LUK.12.1">
      <s id="b.LUK.12.1.1">Kagena de o bi nyawa yadadala icarawa imatolomu yodupa o Yesus iwimake, sidago ona imatekesidehelo so imatekekipito.</s>
      <s id="b.LUK.12.1.2">O orasi magena Una wabicara Awi muri-murika wotemo, "Nimasitiari, ma ngale o Farisika manga ragi bai!</s>
      <s id="b.LUK.12.1.3">Upa manga gogoho magena niamote, sababu ona magena ikulai.</s>
     </seg>
     <seg type="verse" id="b.LUK.12.2">
      <s id="b.LUK.12.2.1">Igogou, o kia naga yaiihu, magena qangodu o nyawa manga simaka done asa ka isikelelo, de lo o kia naga itotalake, magena qangodu done asa ka ipelenga la o nyawa yanako.</s>
     </seg>
     <seg type="verse" id="b.LUK.12.3">
      <s id="b.LUK.12.3.1">So o kia naga ngini nisingangasuka, magena o bi nyawa moi de moika lo yasingangasuka.</s>
      <s id="b.LUK.12.3.2">De lo o kia naga ngini ka nisigogurubu de nisipongoka, magena asa yasihabari o bi nyawa yangoduka."</s>
     </seg>
     <seg type="verse" id="b.LUK.12.4">
      <s id="b.LUK.12.4.1">"Ai dodiao, Ngohi totemo nginika, upa sidago ngini nimodo o nyawa la kanaga yodupa ka nia rohe yatooma, sababu ona manga kuasa ma bati ka kagena.</s>
     </seg>
     <seg type="verse" id="b.LUK.12.5">
      <s id="b.LUK.12.5.1">Duma ka o Gikimoi Una magena niwimodo, sababu Una kanaga de Awi kuasa nia rohe watooma, de lo nia jiwa o narakaka waumo.</s>
      <s id="b.LUK.12.5.2">Tagogou nginika, Una magena bato bilasu niwimodo.</s>
     </seg>
     <seg type="verse" id="b.LUK.12.6">
      <s id="b.LUK.12.6.1">O namo gereja ngai motoha isiija ma ragani ka ma cunu.</s>
      <s id="b.LUK.12.6.2">Duma ngaroko komagena, kanaga moiwa o Gikimoi wawosa.</s>
     </seg>
     <seg type="verse" id="b.LUK.12.7">
      <s id="b.LUK.12.7.1">De nako ngini gena o Gikimoi winisininga ifoloi.</s>
      <s id="b.LUK.12.7.2">Una ngini wininako qaloha, so nia hutu ma dala lo Una waeto de wanako qangodu.</s>
      <s id="b.LUK.12.7.3">So upa nimodo.</s>
      <s id="b.LUK.12.7.4">Ngini winisininga de nia ija gena ifoloi de o bi namo totodialiki bai!"</s>
     </seg>
     <seg type="verse" id="b.LUK.12.8">
      <s id="b.LUK.12.8.1">"Ngohi totemo, nagoona kanaga o nyawaka isingangasu igogou ona Ngohi imomoteka, de Ngohi o Nyawa ma Duhutu lo asa tasingangasu ona o Gikimoi Awi malaikat-malaikat manga simaka totemo, 'O nyawa ona manena to Ngohi Ai nyawa imomoteka.'</s>
     </seg>
     <seg type="verse" id="b.LUK.12.9">
      <s id="b.LUK.12.9.1">Duma nagoona la kanaga yomanosu, yotemo Ngohi inakowa, de ona lo o Gikimoi Awi malaikat-malaikat manga simaka Ngohi asa tomanosu de totemo, 'O nyawa ona manena to Ngohi Ai nyawa imomote yasowo.'</s>
     </seg>
     <seg type="verse" id="b.LUK.12.10">
      <s id="b.LUK.12.10.1">Nakoso o nyawa la kanaga de nanga demo qatotorou Ngohika, itemo Ngohi o Nyawa ma Duhutu isowo, gena manga dorou lo aku isiapongu.</s>
      <s id="b.LUK.12.10.2">Duma nakoso o demo qatotorou so yosiceke o Gurumi Qatetebi, de ona magegena o apongu he yamake kawa.</s>
     </seg>
     <seg type="verse" id="b.LUK.12.11">
      <s id="b.LUK.12.11.1">Nakoso ngini iningaho o puji ma bi tahuka, de inikalaki nagoona ipopareta manga simaka, upa lo nimodo ma ngale o kia bilasu ngini nisango.</s>
     </seg>
     <seg type="verse" id="b.LUK.12.12">
      <s id="b.LUK.12.12.1">Sababu o orasi magena de o Gurumi Qatetebi asa winisingangasu nginika, o kia bilasu ngini nitemo."</s>
     </seg>
     <seg type="verse" id="b.LUK.12.13">
      <s id="b.LUK.12.13.1">Kanaga yadadala manga sidongirabaka moi wotemo o Yesuska, "Baba Guru, hika nosulo ai gianongoru moi tanu o warisi mia dodihimono woihike ngohika."</s>
     </seg>
     <seg type="verse" id="b.LUK.12.14">
      <s id="b.LUK.12.14.1">De o Yesus wotemo, "We!</s>
      <s id="b.LUK.12.14.2">Magena Ai manarawa, sababu itide la o warisi tosiaturu ngonaka gena, Ngohi isowo."</s>
     </seg>
     <seg type="verse" id="b.LUK.12.15">
      <s id="b.LUK.12.15.1">Qabolo de wotemo yadadalaka, "Nimasidodiahi de nimajaga, la o dunia ma arata gena upa niodesere.</s>
      <s id="b.LUK.12.15.2">Sababu ngaroko ngone nanga arata idala, duma o arata magenano nanga oho ma sanangi asa pamakewa."</s>
     </seg>
     <seg type="verse" id="b.LUK.12.16">
      <s id="b.LUK.12.16.1">Kagena de o ade-ade wosijarita onaka wotemo, "Kanaga wokakaya moi, de awi tonaka awi doro ma sopo qaloha.</s>
     </seg>
     <seg type="verse" id="b.LUK.12.17">
      <s id="b.LUK.12.17.1">Una awi sininga ma rabaka wotemo,'Awalele!</s>
      <s id="b.LUK.12.17.2">Ngohi gena o kiasi taaka.</s>
      <s id="b.LUK.12.17.3">Ai pola gena ilamowa, so ka qaceke poli la ai tona ma hasil magena tadiahi.</s>
     </seg>
     <seg type="verse" id="b.LUK.12.18">
      <s id="b.LUK.12.18.1">Eh!</s>
      <s id="b.LUK.12.18.2">Hika taaka komanena!</s>
      <s id="b.LUK.12.18.3">Ai pola gena tabiau de o pola ifoloi ilamo tosigoko, la kagena ma rabaka asa ai tamo de lo ai doro ma sopo qangodu tadiahi.</s>
     </seg>
     <seg type="verse" id="b.LUK.12.19">
      <s id="b.LUK.12.19.1">Qabolo de ngohi he tomanara kawa, sababu tadodiahika magena asa foloisi idala, de o taungu muruo naga ma simaka gena ngohi ka tooqosi.</s>
      <s id="b.LUK.12.19.2">So ngohi manena aku tobusengi, de ka tooqo de toudo, de lo ka torarame bai!'</s>
     </seg>
     <seg type="verse" id="b.LUK.12.20">
      <s id="b.LUK.12.20.1">Duma o kia imaaka igogou gena o Gikimoi wotemo unaka, 'He, nofufuma!</s>
      <s id="b.LUK.12.20.2">O putu manena bato asa nosone.</s>
      <s id="b.LUK.12.20.3">So o bi moi-moi qangodu natolomuka gena, idadi to nagoona.'</s>
     </seg>
     <seg type="verse" id="b.LUK.12.21">
      <s id="b.LUK.12.21.1">So komagena imadadi de o nyawamoi-nyawamoi kiaka o kaya o duniaka imadolomu de yadiahi, duma o kaya kanaga o Gikimoi Awi simaka asa imasidailakowa de imadiahiwa."</s>
     </seg>
     <seg type="verse" id="b.LUK.12.22">
      <s id="b.LUK.12.22.1">O Yesus wotemo Awi muri-murika, "Kanaga de ma sababu so Ngohi totemo nginika, upa nihawateri eko nitemo, 'O kia asa pooqo.'</s>
      <s id="b.LUK.12.22.2">Upa he nihawateri eko nitemo, 'O baju kia asa pomasipake.'</s>
     </seg>
     <seg type="verse" id="b.LUK.12.23">
      <s id="b.LUK.12.23.1">Sababu ngini nia oho ma ngale ilamo gena upa o ino de o baju.</s>
     </seg>
     <seg type="verse" id="b.LUK.12.24">
      <s id="b.LUK.12.24.1">Hika niosininga o bi namo wogo gena.</s>
      <s id="b.LUK.12.24.2">Maena gena idatowa, iutuwa, de lo ma pola eko ma tahu lo ihiwa.</s>
      <s id="b.LUK.12.24.3">Ngaroko komagena, o Gikimoi gena kanaga so o ino lo wahike onaka.</s>
      <s id="b.LUK.12.24.4">Duma ngini nia oho to Una Awi simaka gena ifoloi niqoku de o bi namo ma oho, de Una lo asa ngini winipalihara ifoloi qaloha de o bi namo wapalihara.</s>
     </seg>
     <seg type="verse" id="b.LUK.12.25">
      <s id="b.LUK.12.25.1">Ngaroko ngini nia sininga iruwahe so niamalo isusa gena, qadoohawa.</s>
      <s id="b.LUK.12.25.2">Sababu ngini nia siningaka salalu ka o bi moi-moi idadala nisosininga, duma to ngini nia umuru gena ka o putu moi lo nidogo niaakuwa.</s>
     </seg>
     <seg type="verse" id="b.LUK.12.26">
      <s id="b.LUK.12.26.1">So nakoso idadiwa ngini o kia ma ceceke gena niaaka, de qadoohaso ngini o kia naga ilalamoka de nia sininga ihawateri.</s>
     </seg>
     <seg type="verse" id="b.LUK.12.27">
      <s id="b.LUK.12.27.1">Niakelelo o dumule de ma leruka.</s>
      <s id="b.LUK.12.27.2">Maena imanarawa de lo o baju iakawa.</s>
      <s id="b.LUK.12.27.3">Duma o orasi manena Ngohi totemo nginika, ma Kolano o Salomo iqomaka una lo de awi kaya idala, de to una awi baju imaterowa de o dumule ma leru magena ma loha.</s>
     </seg>
     <seg type="verse" id="b.LUK.12.28">
      <s id="b.LUK.12.28.1">So nakoso ka o dumule, kiaka kanaga o wange manenaka ioho de ilangika asa yatupu so qaukuka, gena o Gikimoi ma loha wogaka de ngini manena lo kanaga de nia boloika.</s>
      <s id="b.LUK.12.28.2">Una ngini winipalihara ifoloi qaloha bai!</s>
      <s id="b.LUK.12.28.3">De qadoohaso ngini Awi palihara gena niopiricayawa.</s>
     </seg>
     <seg type="verse" id="b.LUK.12.29">
      <s id="b.LUK.12.29.1">Komagena so upa ka cawali o kia asa nioqo de niudo magena bato niososininga.</s>
      <s id="b.LUK.12.29.2">Upa he nihawateri.</s>
     </seg>
     <seg type="verse" id="b.LUK.12.30">
      <s id="b.LUK.12.30.1">Qangodu magena o bi moi-moi o kia naga o bi bangsa o Gikimoi wipipiricayawa ona magena yososininga.</s>
      <s id="b.LUK.12.30.2">Ma ngale ngini gena o bi moi-moi qangodu hika upa he nihawateri, sababu nia Baba o sorogaka to ngini nia kurangi magena qangodu wanako.</s>
     </seg>
     <seg type="verse" id="b.LUK.12.31">
      <s id="b.LUK.12.31.1">So o kia naga ngini bilasu niodupa niamote, ena gena: o Gikimoi Awi pareta ma rabaka nigoge.</s>
      <s id="b.LUK.12.31.2">Nakoso magena niamote, de o bi moi-moi nia kurangi ma somoasi asa Una winihike nginika.</s>
     </seg>
     <seg type="verse" id="b.LUK.12.32">
      <s id="b.LUK.12.32.1">Ngini kanaga Ngohi imomote, gena ka nimuruo naga.</s>
      <s id="b.LUK.12.32.2">Ngaroko komagena, upa nimodo.</s>
      <s id="b.LUK.12.32.3">Sababu nia Baba o sorogaka wodupa so ngini winihirika la nidadi Awi nyawa-nyawa to Una Awi pareta ma rabaka.</s>
     </seg>
     <seg type="verse" id="b.LUK.12.33">
      <s id="b.LUK.12.33.1">Komagena so Ngohi totemo, nitagi kasi la nia arata nia tahu ma rabaka qangodu nisiija de ma pipi o nyawa isususaka niasitoku.</s>
      <s id="b.LUK.12.33.2">Bilasu o pipi ma ngihi nimagaka la done yaraca lo yaakuwa.</s>
      <s id="b.LUK.12.33.3">Sababu magena idadi isitero de o soroga ma kaya, kiaka niadodiahi de done isisawa, sababu o nyawa moi lo akuwa yatosi de lo o lupu yaakuwa yaoqo so ibakawa.</s>
     </seg>
     <seg type="verse" id="b.LUK.12.34">
      <s id="b.LUK.12.34.1">Sababu kiaka bato ngini nia kaya niadiahi, done kagena lo to ngini nia sininga yogapala."</s>
     </seg>
     <seg type="verse" id="b.LUK.12.36">
      <s id="b.LUK.12.36.1">"Upa nibobusengi, duma o orasi isigeto-geto bilasu ngini nimajaga nidamaha Ngohi tahino kali.</s>
      <s id="b.LUK.12.36.2">Ifoloi qaloha ngini niaaka imatero maro o bi leleani la kanaga iwidamaha manga tuangi awi hino, gena woliho o kawi ma rarameno.</s>
      <s id="b.LUK.12.36.3">Ileleleani ona magena manga baju isidailakoka, de lo manga silo isosora, la nakoso manga tuangi womasidiado de o ngora ma duduno watote, de ona asa capati o ngora yapelenga la una wowosa.</s>
     </seg>
     <seg type="verse" id="b.LUK.12.37">
      <s id="b.LUK.12.37.1">Ileleleani asa yosanangi nakoso ma tuangi woliho de wamake ona magena yojaga de iwidamaha.</s>
      <s id="b.LUK.12.37.2">Sababu o tuangi una magena asa womasidailako womaaka maro o leleani moi, so wasitamiye la ona waleleani.</s>
     </seg>
     <seg type="verse" id="b.LUK.12.38">
      <s id="b.LUK.12.38.1">O leleani asa yosanangi nakoso ma tuangi woliho de wamake ona magena kanaga imasidailako la iwidamaha, ngaroko o putu itongirabaka eko o putu iteka.</s>
     </seg>
     <seg type="verse" id="b.LUK.12.39">
      <s id="b.LUK.12.39.1">Nimasosininga to Ngohi Ai ade-ade komanena: Nakoso o tahu ma duhutu yanakoka o putu itongirabaka de manga tahu ma rabaka itotosi iwosa, de igogou ona asa yojaga isidodiahi ma ngale itotosi gena upa iwosa.</s>
     </seg>
     <seg type="verse" id="b.LUK.12.40">
      <s id="b.LUK.12.40.1">Komagena lo ngini bilasu nimajaga nisidodiahi la Ngohi nidamaha, sababu ngini nianakowa ma orasi muruoka de Ngohi o Nyawa ma Duhutu asa tomasidiado."</s>
     </seg>
     <seg type="verse" id="b.LUK.12.41">
      <s id="b.LUK.12.41.1">Kagena de o Petrus wosano o Yesuska, "Jou, o ade-ade magena nomisimeta ka ngomika, eko lo o nyawa yangoduka."</s>
     </seg>
     <seg type="verse" id="b.LUK.12.42">
      <s id="b.LUK.12.42.1">De o Yesus wotemo, "Tosiade-ade kali, kanaga woleleleani moi wococawaro de lo awi tuangi awi manara waaka wokaeli.</s>
      <s id="b.LUK.12.42.2">Woleleleani una magena ma tuangi witideka, la wodadi yoleleleani ma binuka manga sahe moi ma ngale manga ino o wange isigeto-geto wositoku.</s>
     </seg>
     <seg type="verse" id="b.LUK.12.43">
      <s id="b.LUK.12.43.1">Igogou una asa wosanangi, nakoso ma tuangi awi dodagino woliho de wimake una awi manara gena ka waakasi.</s>
     </seg>
     <seg type="verse" id="b.LUK.12.44">
      <s id="b.LUK.12.44.1">Ngini tinisingangasu igogou, ma tuangi gena asa una witide la wodadi to una awi arata qangodu ma jojaga.</s>
     </seg>
     <seg type="verse" id="b.LUK.12.45">
      <s id="b.LUK.12.45.1">Duma nakoso woleleleani magena awi sininga qatorou, una magena asa awi siningaka wotemo, 'Ai tuangi ma deka lo woliho waasi.'</s>
      <s id="b.LUK.12.45.2">Kagena de una asa yoleleani ma binuka, bai yanau de lo o ngopeqeka, gena wangangapoka de wotagika, wooqo de woudo de o nyawa yatotobadalu.</s>
     </seg>
     <seg type="verse" id="b.LUK.12.46">
      <s id="b.LUK.12.46.1">Duma ma orasi una waaka maro komagena, de imatodoka awi tuangi asa womasidiado ma orasi eko ma wange una wananakowa.</s>
      <s id="b.LUK.12.46.2">Done woleleleani magena awi tuangi asa wingangapo wisangisara de wiumo ma duduka, wiaka maro wisigogigisewa moi.</s>
     </seg>
     <seg type="verse" id="b.LUK.12.47">
      <s id="b.LUK.12.47.1">Yoleleani la kanaga yanako manga tuangi awi dupa, duma imasidailakowa de lo o tuangi awi dupa gena yaakawa, igogou ona magena yangangapo qasiri.</s>
     </seg>
     <seg type="verse" id="b.LUK.12.48">
      <s id="b.LUK.12.48.1">Duma yoleleani la kanaga yanakowa manga tuangi awi dupa, de done yaaka o kia naga isasala sidago bilasu yasifanggali de o dorou, ona magena asa yangapo ka ma cunuka.</s>
      <s id="b.LUK.12.48.2">Sababu nagoona aku yapiricaya so yahike de ma boloika, komagena lo bilasu aku yagolo de yagegego onaka."</s>
     </seg>
     <seg type="verse" id="b.LUK.12.49">
      <s id="b.LUK.12.49.1">"Ngohi manena tahino o duniaka la o uku toqaqo.</s>
      <s id="b.LUK.12.49.2">De Ai dupa la ma ngale o uku magena isora qacapati.</s>
     </seg>
     <seg type="verse" id="b.LUK.12.50">
      <s id="b.LUK.12.50.1">Kanagasi o susa de o sangisara kiaka bilasu Ngohi isimoku, de nakoso o sangisara magena idadi waasi, de Ngohi Ai sininga asa irihiwa so isusa.</s>
     </seg>
     <seg type="verse" id="b.LUK.12.51">
      <s id="b.LUK.12.51.1">Upa nitagapi de nitemo Ngohi tahino gena ma ngale o bi nyawa tasikadame moi de moika.</s>
      <s id="b.LUK.12.51.2">Komagenawa!</s>
      <s id="b.LUK.12.51.3">Ngohi tahino la ma ngale o bi nyawa tasikitinga moi de moika.</s>
     </seg>
     <seg type="verse" id="b.LUK.12.52">
      <s id="b.LUK.12.52.1">O orasi manena de isikahika, o tahu moi de ma raba nagala yamotoha ona magena asa imateketinga moi de moika, koloko ona yaruwange yalawangi ona yasinoto, eko komagena lo yasinoto yalawangi yaruwange.</s>
     </seg>
     <seg type="verse" id="b.LUK.12.53">
      <s id="b.LUK.12.53.1">Ma baba awi ngopa yanau wiholu, de o ngopa yanau awi baba wiholu.</s>
      <s id="b.LUK.12.53.2">De ma awa ami ngopa o ngopeqeka momiholu, de o ngopa o ngopeqeka ami awa momiholu.</s>
      <s id="b.LUK.12.53.3">De lo ma tunu ami moqoka momiholu, de ma moqoka ami tunu momiholu."</s>
     </seg>
     <seg type="verse" id="b.LUK.12.54">
      <s id="b.LUK.12.54.1">O Yesus wotemoli o nyawa yadadalaka, "Nako niakelelo o lobi-lobi kanaga idola o wange ma dumuka, de ngini nitemo, 'Asa imuura.'</s>
      <s id="b.LUK.12.54.2">Qabolo de igogou imuura.</s>
     </seg>
     <seg type="verse" id="b.LUK.12.55">
      <s id="b.LUK.12.55.1">De lo nako o paro iwuwu o koresarano, de ngini nitemo, 'Asa o ogo so qasahu.'</s>
      <s id="b.LUK.12.55.2">Qabolo de igogou komagena.</s>
     </seg>
     <seg type="verse" id="b.LUK.12.56">
      <s id="b.LUK.12.56.1">Ngini nikokulai!</s>
      <s id="b.LUK.12.56.2">Ngini nianako qaloha idodooha de o dipa de o dunia niatailako.</s>
      <s id="b.LUK.12.56.3">Duma nianakowa idodooha nianano o kia naga o orasi manena o Gikimoi waaaka."</s>
     </seg>
     <seg type="verse" id="b.LUK.12.57">
      <s id="b.LUK.12.57.1">"Bilasu ngini nianako idodooha nisitatapu o kia itotiai o Gikimoi Awi simaka.</s>
     </seg>
     <seg type="verse" id="b.LUK.12.58">
      <s id="b.LUK.12.58.1">Posiade-ade, nakoso o nyawa moi la ngona woningaho, awi edekati wonikalaki o hakimka, ifoloi qaloha ma orasi ngini niado waasi, de hika ngona de una magena nimakadame kasi.</s>
      <s id="b.LUK.12.58.2">Upa sidago o nyawa una magena asa wonitota o hakimka, de o hakim lo nitota o polisika, de lo o polisi done asa nitota o bui ma tahuka.</s>
     </seg>
     <seg type="verse" id="b.LUK.12.59">
      <s id="b.LUK.12.59.1">Ngohi totemo, igogou ngona gena o bui ma tahu ma rabano akuwa nosupu, nakoso nibobangu gena nofangu qamata waasi."</s>
     </seg>
    </div>
    <div type="chapter" id="b.LUK.13">
     <seg type="verse" id="b.LUK.13.1">
      <s id="b.LUK.13.1.1">O orasi magena de o nyawa kagena iwidedemo o Yesuska, kanaga o Galileaka ma nyawa yamuruo naga ma orasi manga suba yatide o Gikimoika, de o Pilatus wasulo so ona magena yatoomaka.</s>
     </seg>
     <seg type="verse" id="b.LUK.13.2">
      <s id="b.LUK.13.2.1">Manga demo magena o Yesus wasango wotemo, "Nagala nia sininga ma rabaka nia fikiri isala so nitemo, o Galileaka ma nyawa ona magena manga dorou gena foloi ilamo de manga dodiao o Galileaka ma nyawa ma binuka, sidago lo o Gikimoi wasimaha la ona yatooma.</s>
     </seg>
     <seg type="verse" id="b.LUK.13.3">
      <s id="b.LUK.13.3.1">Komagenawa bai!</s>
      <s id="b.LUK.13.3.2">Ngohi totemo, nakoso ngini nia dorou nimatobawa de nimatodubawa, de igogou ningodu lo asa nisone, ka imatero maro de ona magena.</s>
     </seg>
     <seg type="verse" id="b.LUK.13.4">
      <s id="b.LUK.13.4.1">Komagena lo yamogiowo de tupaange yosoneka, ma orasi o Siloamka o tahu o falagaku moi ikukuruye yaduruba onaku so ona yosone, de nagala magena nia sininga ma rabaka nia fikiri isala so nitemo, to ona manga dorou magena foloi ilamo de o Yerusalemka ma bi nyawa yangodu.</s>
     </seg>
     <seg type="verse" id="b.LUK.13.5">
      <s id="b.LUK.13.5.1">Komagenawa bai!</s>
      <s id="b.LUK.13.5.2">Ngohi totemo, nakoso ngini nia dorou nimatobawa de nimatodubawa, de igogou ningodu lo asa nisone, ka imatero maro ona magena."</s>
     </seg>
     <seg type="verse" id="b.LUK.13.6">
      <s id="b.LUK.13.6.1">Qabolo de o Yesus wajarita onaka o ade-ade moi, wotemo komanena, "O nyawa moi awi doro ma rabaka gena kanaga o ara o hutu moi.</s>
      <s id="b.LUK.13.6.2">Ma moiku una wahika la o ara magena ma sopo wanano, duma ma sopo moi lo ihiwa so wamakewa.</s>
     </seg>
     <seg type="verse" id="b.LUK.13.7">
      <s id="b.LUK.13.7.1">So wotemo awi doro ma nyawa wapapaliharaka, 'Nananosi bai!</s>
      <s id="b.LUK.13.7.2">Ma deka o taungu saange ngohi tahino tasari o ara ma hutu ma sopo, duma ma sopo ihiwa so moi lo tamakewa.</s>
      <s id="b.LUK.13.7.3">Lebelaha natoqaka bato!</s>
      <s id="b.LUK.13.7.4">Ilaha!</s>
      <s id="b.LUK.13.7.5">O ara magena hitilahi o tona ma sasaki yamata.'</s>
     </seg>
     <seg type="verse" id="b.LUK.13.8">
      <s id="b.LUK.13.8.1">Duma awi nyawa wopapalihara una magena wotemo, 'Baba, qohaka bato la ioho o taungu moisi.</s>
      <s id="b.LUK.13.8.2">Ma ngale ngohi asa ma tona tapacolu de o bobero tongado la ifero.</s>
     </seg>
     <seg type="verse" id="b.LUK.13.9">
      <s id="b.LUK.13.9.1">Nagala o taungu ma simaka pongongano done asa isopo.</s>
      <s id="b.LUK.13.9.2">Nako isopo iholu, de asa patoqa.' "</s>
     </seg>
     <seg type="verse" id="b.LUK.13.10">
      <s id="b.LUK.13.10.1">O Sabat ma wange moiku o Yesus wodoto o puji ma tahu moika,</s>
     </seg>
     <seg type="verse" id="b.LUK.13.11">
      <s id="b.LUK.13.11.1">de kanaga o ngopeqeka moi o taungu mogiowo de tupaange qabolo mopanyake, sababu o toka mingosaka.</s>
      <s id="b.LUK.13.11.2">Muna magena mopugu so momaoko momatiai lo maakuwa.</s>
     </seg>
     <seg type="verse" id="b.LUK.13.12">
      <s id="b.LUK.13.12.1">Una wodoto, de muna magena womikelelo, so womiaso de wotemo munaka, "Awa, ngona nilohaka de ani panyake nipopiliku magena ihiwaka."</s>
     </seg>
     <seg type="verse" id="b.LUK.13.13">
      <s id="b.LUK.13.13.1">Magena de Awi gia womisipaqa munaku, de o orasi magena qabolo asa muna momaoko motiaika, so o Gikimoi mowigiliri.</s>
     </seg>
     <seg type="verse" id="b.LUK.13.14">
      <s id="b.LUK.13.14.1">Kagena de ma ngale o Yesus o Sabat ma wange de asa o nyawa wasiloha, so o puji ma tahu wapopareta una magena witoosa de wotemo o nyawa o puji ma tahuka, "Kanaga o wange butanga ngone pomanara.</s>
      <s id="b.LUK.13.14.2">So o wange ma somoa moika de ngini niahino la nigolo winisiloha, upa o Sabat ma wangeka bai!"</s>
     </seg>
     <seg type="verse" id="b.LUK.13.15">
      <s id="b.LUK.13.15.1">So o Jou Yesus wotemo, "He!</s>
      <s id="b.LUK.13.15.2">Ngini manena nikokulai!</s>
      <s id="b.LUK.13.15.3">Ngini ningodu, nakoso nia sapi eko nia jara gena, ka qaloha o Sabat ma wangeka niasose de niaaho nisisupu la o ake nisiudo.</s>
     </seg>
     <seg type="verse" id="b.LUK.13.16">
      <s id="b.LUK.13.16.1">Duma kanena naga o ngopeqeka, o Abraham awi ngopa de awi dano moi, muna magena he o taungu mogiowo de tupaange qabolo o Iblis womipilikuka, de awa kodo, ngini gena nisimahawa la ami bobiliku yasose o Sabat ma wangeka."</s>
     </seg>
     <seg type="verse" id="b.LUK.13.17">
      <s id="b.LUK.13.17.1">De Awi demo magena Una Awi saturu wasimaqe.</s>
      <s id="b.LUK.13.17.2">Duma o nyawa yadadala ona gena yangodu asa de manga nalika ma ngale o nonako ihahairani magena, qangodu kiaka waaaka so magena ona yakelelo.</s>
     </seg>
     <seg type="verse" id="b.LUK.13.18">
      <s id="b.LUK.13.18.1">So kagena de o Yesus wotemo kali, "O Gikimoi wopareta maro o kolano moi gena, posiade-ade</s>
     </seg>
     <seg type="verse" id="b.LUK.13.19">
      <s id="b.LUK.13.19.1">koloko o sasawi ma sopo ngai moi gena o nyawa moi awi doroku wodato.</s>
      <s id="b.LUK.13.19.2">O sopo magena ioho, de imadadi maro o gota iuuma-uma, so kagena ma umaka o bi namo asa yahino imaigu."</s>
     </seg>
     <seg type="verse" id="b.LUK.13.20">
      <s id="b.LUK.13.20.1">Qabolo de wotemo kali, "O Gikimoi wopareta gena, posiade-ade,</s>
     </seg>
     <seg type="verse" id="b.LUK.13.21">
      <s id="b.LUK.13.21.1">koloko o ragi ka ma cunu o ngopeqeka moi mongado mosicapu o terigu sutu ilamo.</s>
      <s id="b.LUK.13.21.2">So kagena de o ragi magena o terigu qangodu isidola so ifero de idadi foloisi ilamo."</s>
     </seg>
     <seg type="verse" id="b.LUK.13.22">
      <s id="b.LUK.13.22.1">O Yesus awi dodagi ma rabaka wotagi o Yerusalemka gena, o bi doku wakiloli o nyawa wadoto.</s>
     </seg>
     <seg type="verse" id="b.LUK.13.23">
      <s id="b.LUK.13.23.1">De kanaga o nyawa iwisano Unaka, "Baba, o oho ka sidutu ikakali gena ka yodalawa yamake?"</s>
      <s id="b.LUK.13.23.2">De Una wotemo o nyawa ona magenaka,</s>
     </seg>
     <seg type="verse" id="b.LUK.13.24">
      <s id="b.LUK.13.24.1">"O oho ka sidutu ikakali pamake gena imatero bato o nyawa o ngora ipopenetoka yowosa.</s>
      <s id="b.LUK.13.24.2">Hika ngini manena nianonu o ngora ipopenetoka niwosa, sababu kanaga yadadala lo yasari o ngora magenaka yowosa, duma he yaaku kawa.</s>
     </seg>
     <seg type="verse" id="b.LUK.13.25">
      <s id="b.LUK.13.25.1">Done ma orasi o tahu ma duhutu womomi de wahika o ngoraka de magena waperesu, de nakoso ngini kanaga o ngora ma duduka nimaokoye, de asa ngini niaso-aso, 'Jou, kodo!</s>
      <s id="b.LUK.13.25.2">O ngora nomibelenga ngomika.'</s>
      <s id="b.LUK.13.25.3">Duma una magena asa winisango wotemo, 'Igogou, ma ngale ngini gena kiano ngohi tininakowa.'</s>
     </seg>
     <seg type="verse" id="b.LUK.13.26">
      <s id="b.LUK.13.26.1">De ngini asa nitemo unaka, 'We!</s>
      <s id="b.LUK.13.26.2">Ngomi iqomaka mioqo de miudo dede ngona, de lo ngona gena mia dokuka nodotoka bai!'</s>
     </seg>
     <seg type="verse" id="b.LUK.13.27">
      <s id="b.LUK.13.27.1">De una magena asa wotemoli nginika, 'Igogou, ma ngale ngini kiano ngohi tininakowa.</s>
      <s id="b.LUK.13.27.2">Ngini gena ngohi tinidodoohawa.</s>
      <s id="b.LUK.13.27.3">Ningodu gena kanaga de nia gogoho ma dorou bai!'</s>
     </seg>
     <seg type="verse" id="b.LUK.13.28">
      <s id="b.LUK.13.28.1">O orasi magena de ngini asa niari de lo nisangisara, sababu ngini asa niakelelo o Abraham, o Ishak, de o Yakub, de lo o bi nabi yangodu ona magena kanaga yogoge o Gikimoi Awi pareta ma rabaka, salanta ngini masirete o ngora nisidoperesu so nigoge ka ma duduka.</s>
     </seg>
     <seg type="verse" id="b.LUK.13.29">
      <s id="b.LUK.13.29.1">Done o orasi magena lo de o bi Yahudika ma nyawa yasowo, ona magena lo yadala asa yodadika o Gikimoi Awi nyawa gena yogoge Awi pareta ma rabaka.</s>
      <s id="b.LUK.13.29.2">Ona gena manga sihino o wange ma siwano, de lo o wange ma dumuno, de lo o dunia ma sigilolino, de kagena ona asa imatamiye irarame.</s>
     </seg>
     <seg type="verse" id="b.LUK.13.30">
      <s id="b.LUK.13.30.1">Igogou, o orasi ma simaka de o nyawa yadala ibitotuuruno done asa ibiqoqoma kali, so o orasi manena o nyawa yadala o orasi manena iqoqomaka done asa itotuuru kali."</s>
     </seg>
     <seg type="verse" id="b.LUK.13.31">
      <s id="b.LUK.13.31.1">O orasi magenaka kanaga o Farisi ma nyawa yamuruo naga yahino o Yesuska, de yotemo, "O riho manenano notagi kasi, sababu ma Kolano Herodes wodupa Ngona wonitooma bai!"</s>
     </seg>
     <seg type="verse" id="b.LUK.13.32">
      <s id="b.LUK.13.32.1">O Yesus wotemo onaka, "Nitagi bato, de una wosihahaga magenaka nitemo komanena, 'O wange manena de lo ilangi Ngohi kanaga tomanarasi, o nyawa manga toka todusu de ibipopanyake tasiloha.</s>
      <s id="b.LUK.13.32.2">De o wange ma saangeka Ai manara magena asa tosibolo.'</s>
     </seg>
     <seg type="verse" id="b.LUK.13.33">
      <s id="b.LUK.13.33.1">Duma o wange manena, ilangi, de lo midiri, igogou Ngohi bilasu tokahika o Yerusalemka.</s>
      <s id="b.LUK.13.33.2">Sababu o nabi moi witooma gena, idadiwa o doku ma somoaka, duma bilasu o Yerusalem ma dokuka.</s>
     </seg>
     <seg type="verse" id="b.LUK.13.34">
      <s id="b.LUK.13.34.1">Awa kodo!</s>
      <s id="b.LUK.13.34.2">O Yerusalem ma bi nyawaka, kodo!</s>
      <s id="b.LUK.13.34.3">Ngini gena o nabi-nabi niatoomaka de lo o bi nyawa o Gikimoi wasusulo nginika gena de o teto niasipapakaka.</s>
      <s id="b.LUK.13.34.4">Ma para ma dala lo Ngohi Ai gia tatoa la ngini tinikololo, maro o toko ma awa de ma ngopa kanaga ma golupupu ma litimika yatolomu, duma ngini ka niholu.</s>
     </seg>
     <seg type="verse" id="b.LUK.13.35">
      <s id="b.LUK.13.35.1">La ngini bilasu nianako, ngini nia suba ma tahu manena done o Gikimoi asa wodongosa.</s>
      <s id="b.LUK.13.35.2">Igogou Ngohi totemo, ngini done asa Ngohi nikelelo kawa, sidago ma orasi yaadoka de ngini nitemo, 'Una wahino de o Jou Awi ronga, so tanu o Gikimoi Awi laha wisidumu Una magenaka.' "</s>
     </seg>
    </div>
    <div type="chapter" id="b.LUK.14">
     <seg type="verse" id="b.LUK.14.1">
      <s id="b.LUK.14.1.1">O wange moiku, o Sabat ma wange, de o Yesus wotagi wooqo o Farisi ma nyawa manga roriri moi awi tahuka.</s>
      <s id="b.LUK.14.1.2">Kagena iwinanano gena isidodiahi la Awi sala yasari.</s>
     </seg>
     <seg type="verse" id="b.LUK.14.2">
      <s id="b.LUK.14.2.1">De imatodoka kagena o nyawa moi wahino awi gia de lo awi qohu iqobo sababu wipusu.</s>
     </seg>
     <seg type="verse" id="b.LUK.14.3">
      <s id="b.LUK.14.3.1">So kagenadahu o bi guru agama de lo o bi Farisika ma nyawa, ona magenaka o Yesus wasano wotemo, "Idodooha.</s>
      <s id="b.LUK.14.3.2">O Sabat ma wangeka ka qaloha nako o nyawa yasisiri pasiloha, eko hiwa."</s>
     </seg>
     <seg type="verse" id="b.LUK.14.4">
      <s id="b.LUK.14.4.1">Duma ona magegena imapopongoka.</s>
      <s id="b.LUK.14.4.2">Kagena de wopopanyake magena Una wicoho de wisiloha, qabolo de wisulo una wotagi woliho.</s>
     </seg>
     <seg type="verse" id="b.LUK.14.5">
      <s id="b.LUK.14.5.1">So o Yesus wotemo onaka, "Tosiade, maro o Sabat ma wangeka de nia ngopa eko nia sapi moi itura o sumuku, done asa ngini niatide o sumu ma rabaye de nisidola, ngaroko o Sabat ma wangeka?"</s>
     </seg>
     <seg type="verse" id="b.LUK.14.6">
      <s id="b.LUK.14.6.1">Duma ka o nyawa moi lo yaakuwa Una iwisango.</s>
     </seg>
     <seg type="verse" id="b.LUK.14.7">
      <s id="b.LUK.14.7.1">O tahu magenaka de o Yesus wakelelo o bi nyawa yakokoro manga sidongirabaka kanaga yodupa imatami o riho foloi qalolohaka.</s>
      <s id="b.LUK.14.7.2">Komagena so ona gena wadoto o ade-ade komanena,</s>
     </seg>
     <seg type="verse" id="b.LUK.14.8">
      <s id="b.LUK.14.8.1">"Nakoso ngini inikoro o kawi ma rarameka, de upa sidago kagena ma simaka nimatami.</s>
      <s id="b.LUK.14.8.2">Nagala yakokoro ma somoa kanaga ifoloi yahoromati de ngini.</s>
     </seg>
     <seg type="verse" id="b.LUK.14.9">
      <s id="b.LUK.14.9.1">Nako komagena, de o tahu ma duhutu asa wahino de wotemo nginika, 'Upa ani sininga ikurangi, o riho manena isidailakoka ma ngale pahike yakokoro ona magena.'</s>
      <s id="b.LUK.14.9.2">So de nia maqeka asa ngini nituluru ma duduka.</s>
     </seg>
     <seg type="verse" id="b.LUK.14.10">
      <s id="b.LUK.14.10.1">So nakoso ngini nikoro la nitagi o rarameka, lebelaha nimatami ma duduka, ma ngale o tahu ma duhutu done asa wotemo nginika, 'Ai dodiao, hino la ngona nomatami kagena ma simaka.'</s>
      <s id="b.LUK.14.10.2">Nako komagena, de ngini asa foloi nisilamo yakokoro ma somoa manga simaka.</s>
     </seg>
     <seg type="verse" id="b.LUK.14.11">
      <s id="b.LUK.14.11.1">Sababu o nyawa la kanaga imasihie, ona magena o Gikimoi asa wasiceke, de lo o nyawa la kanaga imasiceke, ona magena o Gikimoi asa wasilamo."</s>
     </seg>
     <seg type="verse" id="b.LUK.14.12">
      <s id="b.LUK.14.12.1">Qabolo de o Yesus lo wotemo o tahu ma duhutu una magenaka, "Ma orasi ngona o nyawa nakoro ani oqo ma rarameka, ngaroko o wangeka ma oqo eko o putuka ma oqo, upa sidago nakoro ani dodiao, ani gianongoru, eko ani awabira eko lo ikakaya o kotano.</s>
      <s id="b.LUK.14.12.2">Sababu igogou ona magena done asa ngona inikoroli, so komagena ngona inifanggalika.</s>
     </seg>
     <seg type="verse" id="b.LUK.14.13">
      <s id="b.LUK.14.13.1">So nakoso ngona o oqo ma rarame naaka, de hika naaso o bi nyawa isususa, o nyawa manga qohu isosoneka, ibilulugu, de lo ibipipilo.</s>
     </seg>
     <seg type="verse" id="b.LUK.14.14">
      <s id="b.LUK.14.14.1">Nako komagena, de o Gikimoi asa Awi laha wonisidumu ngonaka, sababu o nyawa maro ona magena ani manara yaakuwa yafanggali.</s>
      <s id="b.LUK.14.14.2">So ma orasi imasidiado o nyawa manga sininga itotiai done wasioho kali, de ngona ani manara ma sopo magena asa wafanggali."</s>
     </seg>
     <seg type="verse" id="b.LUK.14.15">
      <s id="b.LUK.14.15.1">Ona yooqo, kagena de wikokoro moi ma orasi o Yesus Awi demo magena woise, de una magena wotemo, "Nakoso o nyawa yakoro la yooqo dede o Gikimoi kagena Awi pareta ma rabaka, done ona magena asa yosanangi bai!"</s>
     </seg>
     <seg type="verse" id="b.LUK.14.16">
      <s id="b.LUK.14.16.1">De o Yesus woade-ade wotemo una magenaka, "Ma moiku o nyawa moi kanaga o oqo ilalamo moi waaka, de o nyawa yadadala wakoro.</s>
     </seg>
     <seg type="verse" id="b.LUK.14.17">
      <s id="b.LUK.14.17.1">Wosidailako qaboloka, de una magena wasulo awi nyawa wileleleani moika la una wotagi wadedemo o nyawa yakokoro ona magenaka, 'Hino, la potagi o oqo ma rarameka, sababu qangodu isidailako qaboloka.'</s>
     </seg>
     <seg type="verse" id="b.LUK.14.18">
      <s id="b.LUK.14.18.1">Duma yakokoro ona magena yangodu yoholu yahika.</s>
      <s id="b.LUK.14.18.2">Ma nonoma wotemo, 'Ngohi kangano manena o tona taijaka, so bilasu totagi tatailako kasi.</s>
      <s id="b.LUK.14.18.3">Upa lo ani sininga ikurangi.'</s>
     </seg>
     <seg type="verse" id="b.LUK.14.19">
      <s id="b.LUK.14.19.1">Moili wotemo, 'Ngohi kangano manena o sapi sabi motoha taijaka, so todupa totagi kasi tadahake ai doro tapajeko.</s>
      <s id="b.LUK.14.19.2">Upa lo ani sininga ikurangi.'</s>
     </seg>
     <seg type="verse" id="b.LUK.14.20">
      <s id="b.LUK.14.20.1">De moili wotemo, 'Ngohi kangano manena asa tokawi, so idadiwa tahika.'</s>
     </seg>
     <seg type="verse" id="b.LUK.14.21">
      <s id="b.LUK.14.21.1">So awi nyawa wileleleani una magena woliho awi tuangika wodedemo.</s>
      <s id="b.LUK.14.21.2">Igogou, o tuangi una magena wongamo de wotemo woleleleanika, 'Notagi bato o bi ngeko ilalamoka de lo ipopenetoka, de o nyawa kia bato namamake ona isususa, ona manga qohu isosoneka, ibilulugu de lo ibipipilo yangodu nangaho la ona yahino nonena.'</s>
      <s id="b.LUK.14.21.3">Magena de woleleleani una magena wotagi awi tuangi awi sulo gena waaka.</s>
     </seg>
     <seg type="verse" id="b.LUK.14.22">
      <s id="b.LUK.14.22.1">Waaka qabolo, de woliho de wotemo awi tuangika, 'Baba, ani sulo qangodu gena taaka qaboloka, duma ani tahu ma rabaka iwedo waasi.'</s>
     </seg>
     <seg type="verse" id="b.LUK.14.23">
      <s id="b.LUK.14.23.1">So o tuangi magena wotemo, 'Notagi bato o ngeko ilalamo o kota ma duduka de lo o bi soa-soaka, de o nyawa nagegego la ona yahino, la ai rarame ma tahu magena aku iwedo.</s>
     </seg>
     <seg type="verse" id="b.LUK.14.24">
      <s id="b.LUK.14.24.1">Ngohi totemo igogou, takokoroka ona manga sidongirabano o nyawa moi lo ai rarame manena ma ino asa upa lo yaoqo.' "</s>
     </seg>
     <seg type="verse" id="b.LUK.14.25">
      <s id="b.LUK.14.25.1">De o Yesus Awi dodagi ma rabaka kanaga o nyawa yadadala wimote.</s>
      <s id="b.LUK.14.25.2">So womakiliho Awi duduka, de wotemo onaka,</s>
     </seg>
     <seg type="verse" id="b.LUK.14.26">
      <s id="b.LUK.14.26.1">"O nyawa nagoona la Ngohi imote, duma manga siboso Ngohika gena ifoloiwa de manga siboso manga babaka, eko manga awaka, de manga peqeka, manga ngopa-ngopa, manga gianongoru, manga awabira eko lo manga rohe masireteka ona magena idadiwa to Ngohi Ai nyawa imomote.</s>
     </seg>
     <seg type="verse" id="b.LUK.14.27">
      <s id="b.LUK.14.27.1">De lo o nyawa nagoona la imote Ngohi, ona magena imatero maro o nyawa moi la kanaga waqehe qaloha la ma ngale Ngohi woimote, so igogou o sangisara wamoku eko lo nagala wosone.</s>
      <s id="b.LUK.14.27.2">So nagoona imasidailakowa yasangisara komagena, de yaakuwa ona magena yodadi to Ngohi Ai nyawa imomote."</s>
     </seg>
     <seg type="verse" id="b.LUK.14.28">
      <s id="b.LUK.14.28.1">"Nakoso o nyawa moi nia sidongirabaka wodupa o tahu moi o falagaku ikukuruye wosigoko, una magena bilasu wogogeku la iqoma waeto kasi o tahu maro komagena ma ija o kiamoi, la aku wanako awi pipi gena igogou yaado eko hiwa.</s>
     </seg>
     <seg type="verse" id="b.LUK.14.29">
      <s id="b.LUK.14.29.1">Sababu nakoso o tahu ma sosoqe la waakaka de awi pipi qamataka, so idadiwa o tahu magena wosibolo, de o bi nyawa yangodu la yakelelo, ona magena asa wisiihe unaka.</s>
     </seg>
     <seg type="verse" id="b.LUK.14.30">
      <s id="b.LUK.14.30.1">Ona asa itemo, 'Gena bai!</s>
      <s id="b.LUK.14.30.2">Una gena wodupa o tahu o falagaku moi ikukuruye wosigoko duma igogou awi pipi yaadowa.'</s>
     </seg>
     <seg type="verse" id="b.LUK.14.31">
      <s id="b.LUK.14.31.1">Komagena lo nakoso o kolano moi kanaga de awi prajurit yacala mogiowo yotagi yokudoti de o kolano moili, kiaka de awi prajurit yacala monahalo, de una magena bilasu wiprajurit waeto kasi, la aku wanako awi saturu walawangi manga dala igogou yaado, eko hiwa.</s>
     </seg>
     <seg type="verse" id="b.LUK.14.32">
      <s id="b.LUK.14.32.1">Nakoso wanako igogou done yaadowa, de ma orasi awi saturu magena yahino waasi, de una asa awi nyawa wasulo la itagi yogolo imakadame.</s>
     </seg>
     <seg type="verse" id="b.LUK.14.33">
      <s id="b.LUK.14.33.1">So komagena lo ngini, nakoso o bi moi-moi nginika gena qangodu niapalako waasi, de yaakuwa ngini magena nidadi to Ngohi Ai nyawa imomote."</s>
     </seg>
     <seg type="verse" id="b.LUK.14.34">
      <s id="b.LUK.14.34.1">"Ngini Ngohi nimomote gena imatero de o gasi, sababu de ma faida.</s>
      <s id="b.LUK.14.34.2">So nakoso o gasi magena qamiri kawa so qahaoka, de niaaka niadodoohasi la aku qamiri kali.</s>
     </seg>
     <seg type="verse" id="b.LUK.14.35">
      <s id="b.LUK.14.35.1">Ma faida gena ihiwaka, bai nanga tonaka bai lo niaaka nia pupuk.</s>
      <s id="b.LUK.14.35.2">Lebelaha ka niaumo.</s>
      <s id="b.LUK.14.35.3">He!</s>
      <s id="b.LUK.14.35.4">Ngini de nia ngauka tanu niise la nianako."</s>
     </seg>
    </div>
    <div type="chapter" id="b.LUK.15">
     <seg type="verse" id="b.LUK.15.1">
      <s id="b.LUK.15.1.1">O wange moiku de o balastengi itotolomu yadala de o bi nyawa yadala manga sininga qatotorou o bi kawasa yahoholu, ona magena lo yahino la o Yesus Awi dodoto gena yoise.</s>
     </seg>
     <seg type="verse" id="b.LUK.15.2">
      <s id="b.LUK.15.2.1">Kagena de o Farisi ma nyawa de lo o bi guru agama ona magena asa imaridemo onaka, de yotemo, "Asitagala!</s>
      <s id="b.LUK.15.2.2">Una gena wadodiao de wooqo dede o bi nyawa ma dorou ona magena."</s>
     </seg>
     <seg type="verse" id="b.LUK.15.3">
      <s id="b.LUK.15.3.1">So Una waade-ade onaka, wotemo komanena,</s>
     </seg>
     <seg type="verse" id="b.LUK.15.4">
      <s id="b.LUK.15.4.1">"Tosiade-ade, kanaga nanga dodiao moi de awi duba o ratu moi.</s>
      <s id="b.LUK.15.4.2">Nakoso o duba ma sidongirabano moi isisa, done o kia asa waaka.</s>
      <s id="b.LUK.15.4.3">Igogou, una asa o duba morisiwo de siwo o doroka gena waqohaka, de wotagi o duba isisisa moi wasari sidago wamake.</s>
     </seg>
     <seg type="verse" id="b.LUK.15.5">
      <s id="b.LUK.15.5.1">De nakoso o duba magena wamakeli, igogou una asa ifoloi winali.</s>
      <s id="b.LUK.15.5.2">Winali so o duba ngai moi magena wamoku</s>
     </seg>
     <seg type="verse" id="b.LUK.15.6">
      <s id="b.LUK.15.6.1">de waaho awi tahuka.</s>
      <s id="b.LUK.15.6.2">Qabolo de awi dodiao de awi nyawa imakokadateku, ona magena waaso de wotemo, 'Hino la ninali dede ngohi.</s>
      <s id="b.LUK.15.6.3">Sababu ai duba moi isisisa magena tamake kali.'</s>
     </seg>
     <seg type="verse" id="b.LUK.15.7">
      <s id="b.LUK.15.7.1">Ngohi totemo, nakoso o nyawa moi la kanaga de awi dorou eko de ami dorou so una eko muna magena imatoba de imatoduba, de o sorogaka asa o nali ilamo, de lo o nali magena asa foloi ilamo de o nali ma ngale o nyawa yamorisiwo de siwo, kiaka manga sininga itotiai so upa he imatoba de imatoduba."</s>
     </seg>
     <seg type="verse" id="b.LUK.15.8">
      <s id="b.LUK.15.8.1">"Tosiade-ade kali, o ngopeqeka moi kanaga de ami pipi o salaka ngai mogiowo, de done ngai moi isisaka.</s>
      <s id="b.LUK.15.8.2">O kia asa maaka.</s>
      <s id="b.LUK.15.8.3">Muna asa ami tahu masesa de ami poci matupu, mosisari kiaka isisisa sidago o pipi magena mamake.</s>
     </seg>
     <seg type="verse" id="b.LUK.15.9">
      <s id="b.LUK.15.9.1">Ma orasi muna o pipi magena mamakeka, de asa maaso ami dodiao de lo ami nyawa imakokadateka, de motemo onaka, 'Hino la ninali dede ngohi.</s>
      <s id="b.LUK.15.9.2">Sababu ai pipi moi isisisa magena tamake kali.'</s>
     </seg>
     <seg type="verse" id="b.LUK.15.10">
      <s id="b.LUK.15.10.1">Komagena lo o Gikimoi Awi malaikat-malaikat yanali sababu o nyawa moi, nakoso awi dorou eko ami dorou imatoba de imatoduba."</s>
     </seg>
     <seg type="verse" id="b.LUK.15.11">
      <s id="b.LUK.15.11.1">So o Yesus wotemo kali, "Kanaga o nyawa moi de awi ngopa yanau yasinoto.</s>
     </seg>
     <seg type="verse" id="b.LUK.15.12">
      <s id="b.LUK.15.12.1">Ma nongoru wotemo awi babaka, 'Baba, to ngona ani pusaka gena togolo, o orasi manena bato ai gimina magena noihike ngohika.'</s>
      <s id="b.LUK.15.12.2">So ma baba awi pusaka magena wositoku awi ngopa yasinotoka.</s>
     </seg>
     <seg type="verse" id="b.LUK.15.13">
      <s id="b.LUK.15.13.1">O wange muruo naga ipasaka, de ma nongoru una magena awi gimina gena wosiija, qabolo de wotagi o doku ikukuruka.</s>
      <s id="b.LUK.15.13.2">Kadoka una awi oho ka worarame moi so awi pipi wosigoguule sidago wamataka.</s>
     </seg>
     <seg type="verse" id="b.LUK.15.14">
      <s id="b.LUK.15.14.1">Ma orasi awi pipi qamata-mataka, de o bare ilalamo idadi so o ino ihiwa o doku magenaka, sidago awi oho foloi isusa.</s>
     </seg>
     <seg type="verse" id="b.LUK.15.15">
      <s id="b.LUK.15.15.1">So una wotagi o doku ma nyawa moika, wodupa womanara la o gaji wamake.</s>
      <s id="b.LUK.15.15.2">O doku ma nyawa una magena wisulo unaka la awi titi o kurungaka gena una wojaga.</s>
     </seg>
     <seg type="verse" id="b.LUK.15.16">
      <s id="b.LUK.15.16.1">Una gena wisapi sidago wodupa o titi ma ino gena wooqo.</s>
      <s id="b.LUK.15.16.2">Ngaroko komagena, o nyawa moi lo ihiwa o ino iwihike unaka.</s>
     </seg>
     <seg type="verse" id="b.LUK.15.17">
      <s id="b.LUK.15.17.1">So kagena awi susa ma rabaka, una asa wamamalo wotemo, 'O bi nyawa imomanara ai babaka to ona magena manga ino ka de ma boloi, duma nako ngohi kanena isapi gena he dangade tosone bai!</s>
     </seg>
     <seg type="verse" id="b.LUK.15.18">
      <s id="b.LUK.15.18.1">So ngohi asa toliho ai babaka, de totemo unaka: Baba, ngohi kanaga de ai sala o Gikimoika de lo ngonaka.</s>
     </seg>
     <seg type="verse" id="b.LUK.15.19">
      <s id="b.LUK.15.19.1">Idadi kawa ngohi manena noieto ani ngopa.</s>
      <s id="b.LUK.15.19.2">Lebelaha noieto maro ka ani gilalo moi.'</s>
     </seg>
     <seg type="verse" id="b.LUK.15.20">
      <s id="b.LUK.15.20.1">Magena de una womajoboka wokahika awi babaka.</s>
      <s id="b.LUK.15.20.2">O tahuka de ma gaku kasi, de awi baba asa wikeleloka.</s>
      <s id="b.LUK.15.20.3">De awi galusiri ibao so womagogora wisibubusu awi ngopa, de wimake una so wikololo de lo wihame.</s>
     </seg>
     <seg type="verse" id="b.LUK.15.21">
      <s id="b.LUK.15.21.1">So o ngopa magena wotemo, 'Baba, ngohi kanaga de ai sala o Gikimoika de lo ngonaka.</s>
      <s id="b.LUK.15.21.2">Idadi kawa ngohi manena noieto ani ngopa.'</s>
     </seg>
     <seg type="verse" id="b.LUK.15.22">
      <s id="b.LUK.15.22.1">Duma ma baba ileleleani waaso de wotemo onaka, 'Taika!</s>
      <s id="b.LUK.15.22.2">O baju foloi qaloloha niaqehe, qabolo de niwisitiba unaka.</s>
      <s id="b.LUK.15.22.3">Awi raragako o ali-ali nisitiba, de komagena lo awi qohu lo niacapatoka.</s>
     </seg>
     <seg type="verse" id="b.LUK.15.23">
      <s id="b.LUK.15.23.1">Qabolo de o sapi ma ngopa qasasaki moi niatago de niatola.</s>
      <s id="b.LUK.15.23.2">Hino la pooqo porarame de nanga nali ilamo.</s>
     </seg>
     <seg type="verse" id="b.LUK.15.24">
      <s id="b.LUK.15.24.1">Sababu ai ngopa manena maro wosoneka, duma o orasi manena asa wooho kali.</s>
      <s id="b.LUK.15.24.2">Una wisisaka, duma o orasi manena asa towimake kali.'</s>
      <s id="b.LUK.15.24.3">So ona asa yorarame.</s>
     </seg>
     <seg type="verse" id="b.LUK.15.25">
      <s id="b.LUK.15.25.1">O orasi magena o ngopa woriria una magena kanaga o doroka.</s>
      <s id="b.LUK.15.25.2">Ma orasi una woliho de o tahu wadumuka, eh, woise o lipa de o gosoma ma ili de lo yoselo-selo.</s>
     </seg>
     <seg type="verse" id="b.LUK.15.26">
      <s id="b.LUK.15.26.1">So una gena woleleleani moi wiaso de wosano, 'O kia idadi kagena o tahuka.'</s>
     </seg>
     <seg type="verse" id="b.LUK.15.27">
      <s id="b.LUK.15.27.1">Woleleleani una magena wotemo, 'Tuangi, ani nongoru wolihoka!</s>
      <s id="b.LUK.15.27.2">Ani baba wasulo o sapi ma ngopa qasasaki moi miatola, sababu awi ngopa wisisisa magena asa wimake kali de wososanangi.'</s>
     </seg>
     <seg type="verse" id="b.LUK.15.28">
      <s id="b.LUK.15.28.1">Woriria una magena asa witoosa sidago woholu o tahuka wowosa.</s>
      <s id="b.LUK.15.28.2">So ma baba wosupu de iwibaja la una wowosa.</s>
     </seg>
     <seg type="verse" id="b.LUK.15.29">
      <s id="b.LUK.15.29.1">Duma una wotemo, 'Igogou, ma deka manena ka ma ngale ngona, baba, ngohi tomanara tokaeli.</s>
      <s id="b.LUK.15.29.2">De ma moiwa kanaga ani pareta taholu.</s>
      <s id="b.LUK.15.29.3">Ngaroko komagena, ngona o kabi lo noihikewa, la ngohi aku o rarame taaka de ai dodiao.</s>
     </seg>
     <seg type="verse" id="b.LUK.15.30">
      <s id="b.LUK.15.30.1">De ani ngopa gena de o ngopeqeka isusundali so ani kaya wamataka, duma awadede, ma orasi woliho de ngona asa o sapi ma ngopa qasasaki moi natola unaka.'</s>
     </seg>
     <seg type="verse" id="b.LUK.15.31">
      <s id="b.LUK.15.31.1">Ma baba wotemo, 'Ai ngopa, ngona salalu kanaga dede ngohi.</s>
      <s id="b.LUK.15.31.2">Ngohi ai arata moi-moi gena qangodu lo ka to ngona.</s>
     </seg>
     <seg type="verse" id="b.LUK.15.32">
      <s id="b.LUK.15.32.1">Duma ka idadi porarame la imanali de pomore, sababu ani nongoru una magena maro wosoneka, duma o orasi manena asa wooho kali.</s>
      <s id="b.LUK.15.32.2">Una wisisaka, duma o orasi manena asa powimake kali.' "</s>
     </seg>
    </div>
    <div type="chapter" id="b.LUK.16">
     <seg type="verse" id="b.LUK.16.1">
      <s id="b.LUK.16.1.1">O Yesus watemoli Awi muri-murika, "Kanaga o nyawa wokakaya moi de lo awi nyawa moi awi arata ma jojaga.</s>
      <s id="b.LUK.16.1.2">Awi arata ma jojaga una magena wikalaki, wokakaya awi arata ma pipi gena una wosigoguule.</s>
     </seg>
     <seg type="verse" id="b.LUK.16.2">
      <s id="b.LUK.16.2.1">So wokakaya una magena awi arata ma jojaga gena wiaso, de wotemo unaka, 'Ngohi toise kanaga o galaki moi ma ngale ngona.</s>
      <s id="b.LUK.16.2.2">O orasi manena bato o nagi ma bi buku qangodu gena nosikelelo ngohika.</s>
      <s id="b.LUK.16.2.3">O wange manena de ai arata ngona masirete asa naaturu kawa bai!'</s>
     </seg>
     <seg type="verse" id="b.LUK.16.3">
      <s id="b.LUK.16.3.1">O arata ma jojaga una magena asa awi siningaka wotemo, 'O kia asa taaka.</s>
      <s id="b.LUK.16.3.2">Ai tuangi wodupa woidusu ngohi.</s>
      <s id="b.LUK.16.3.3">Ngohi iputuruwa totoro, de tomanara, de togogolo-golo o nyawaka gena ka imaqe.</s>
     </seg>
     <seg type="verse" id="b.LUK.16.4">
      <s id="b.LUK.16.4.1">Eh!</s>
      <s id="b.LUK.16.4.2">Ngohi ai akali kanaga ibaoka!</s>
      <s id="b.LUK.16.4.3">Ngohi he dangade idusu so bilasu tasari kasi ai dodiao yadala-dala tamake, la tomanara kawa de ona ngohi iqehe qaloha manga tahuka.'</s>
     </seg>
     <seg type="verse" id="b.LUK.16.5">
      <s id="b.LUK.16.5.1">So kagena de una waaso o bi nyawa moi-moi yohahagi awi tuangika.</s>
      <s id="b.LUK.16.5.2">Woqoqomaka witemo, 'Ani nagi ai tuangika gena o kiamoi.'</s>
     </seg>
     <seg type="verse" id="b.LUK.16.6">
      <s id="b.LUK.16.6.1">De o nyawa una magena wosango, 'O gososo o liter cala saange.'</s>
      <s id="b.LUK.16.6.2">So o arata ma jojaga una magena wotemo, 'Manena ani nagi ma surati.</s>
      <s id="b.LUK.16.6.3">Nogogeku de taika nalefo, ka liter 1,500.'</s>
     </seg>
     <seg type="verse" id="b.LUK.16.7">
      <s id="b.LUK.16.7.1">Qabolo de wotemo o nyawa ma sinotoka, 'De ngona ani nagi gena o kiamoi.'</s>
      <s id="b.LUK.16.7.2">O nyawa gena wosango, 'O igo o karung cala moi.'</s>
      <s id="b.LUK.16.7.3">O arata ma jojaga una magena wotemo, 'Manena ani nagi ma surati, nalefo ka o karung ratu tupaange.'</s>
     </seg>
     <seg type="verse" id="b.LUK.16.8">
      <s id="b.LUK.16.8.1">Una awi arata ma jojaga, awi sininga itotiaiwa gena, o bi moi-moi kiaka waaakaka magena, wokakaya woise de una ka wisigiliri, sababu igogou una magena wocawaro wosidailako ma ngale awi oho o orasi ma simaka.</s>
      <s id="b.LUK.16.8.2">Sababu o bi nyawa o Gikimoi wihoholu de manga oho yaaturu de manga dodiao, ona magena yocawaro ifoloi de o bi nyawa kiaka o Gikimoi Awi nitaka yogogoge, duma yocawarowa, sababu imasidodiahiwa yaaturu ma ngale manga oho o orasi ma simaka kagena o sorogaka.</s>
     </seg>
     <seg type="verse" id="b.LUK.16.9">
      <s id="b.LUK.16.9.1">Komagena so Ngohi totemo nginika, o kaya o dunia manenaka ngini bilasu niapake la o nyawa niariwo, ma ngale ma orasi done o kaya magena isisaka, de ngini manena asa niqehe qaloha o riho ikokakalika kagena o sorogaka.</s>
     </seg>
     <seg type="verse" id="b.LUK.16.10">
      <s id="b.LUK.16.10.1">O nyawa la o kia naga ka ma cunu gena aku yaaturu yokaeli so yosidailako ma ngale manga oho o orasi ma simaka, ona magena lo asa o kia naga ilalamo lo yaaturu ka yokaeli.</s>
      <s id="b.LUK.16.10.2">De ma ngale o nyawa o kia naga ka ma cunu lo ka yasihaga, ona magena lo asa o kia naga ilalamo lo ka yasihaga.</s>
     </seg>
     <seg type="verse" id="b.LUK.16.11">
      <s id="b.LUK.16.11.1">So nakoso ngini kanaga o kaya o dunia manenaka ka nisigoguule so ngini nipiricayawa, o Gikimoi done asa o kaya ma duhutu o sorogaka magena winihikewa.</s>
     </seg>
     <seg type="verse" id="b.LUK.16.12">
      <s id="b.LUK.16.12.1">Nakoso ngini niaaturu nikaeliwa o arata, kiaka inihike o dunia manenaka, de done o sorogaka asa idadiwa o kia naga moi-moi to ngini masirete gena inihike nginika.</s>
     </seg>
     <seg type="verse" id="b.LUK.16.13">
      <s id="b.LUK.16.13.1">Igogou, o nyawa moi lo yaakuwa yomanara o tuangi yasinotoka.</s>
      <s id="b.LUK.16.13.2">Sababu ona asa o tuangi moi iwisininga eko iwisigise ifoloi, de o tuangi moili iwisikurangi eko iwisidoohawa.</s>
      <s id="b.LUK.16.13.3">Komagena lo ngini.</s>
      <s id="b.LUK.16.13.4">Idadiwa bai o Gikimoi Awi dupa niaaka de lo o duniaka ma kaya de ma arata gena salalu nimadolomu."</s>
     </seg>
     <seg type="verse" id="b.LUK.16.14">
      <s id="b.LUK.16.14.1">O Yesus Awi dodoto qangodu magena o Farisika ma nyawa yoise, de sababu ona magena o pipi yododesere, so ka iwisiihe.</s>
     </seg>
     <seg type="verse" id="b.LUK.16.15">
      <s id="b.LUK.16.15.1">Kagena de Una wotemo onaka, "Ngini nia manara itiaika o nyawa manga simaka, duma o Gikimoi nia sininga gena ka wanako.</s>
      <s id="b.LUK.16.15.2">O kia naga o nyawa isihohoromati, magena o Gikimoi ka woleki.</s>
     </seg>
     <seg type="verse" id="b.LUK.16.16">
      <s id="b.LUK.16.16.1">O Gikimoi Awi bobita kiaka o Musa de o nabi-nabi yalelefoka gena, igogou kanaga o nyawa yosigisesi sidago o Yohanes Wooosi awi hino.</s>
      <s id="b.LUK.16.16.2">O orasi magena de o habari qaloloha ma ngale o Gikimoi asa wopareta maro o kolano moi gena isihabari.</s>
      <s id="b.LUK.16.16.3">De o bi nyawa yadadala gena ikaeli igogou la yodadi Awi nyawa to Una Awi pareta ma rabaka.</s>
     </seg>
     <seg type="verse" id="b.LUK.16.17">
      <s id="b.LUK.16.17.1">Duma o Gikimoi Awi bobita moi-moi qangodu magena bilasu idadi kasi, so ma ceceke moi lo akuwa isisa eko itagali.</s>
      <s id="b.LUK.16.17.2">Lebelaha o dipa de o tona pakelelosi gena isisa.</s>
     </seg>
     <seg type="verse" id="b.LUK.16.18">
      <s id="b.LUK.16.18.1">Naguuna ma peqeka womiholuka de wokawi de o ngopeqeka ma somoali, una magena he wosundali ma ngale ma peqeka ma nonomaka.</s>
      <s id="b.LUK.16.18.2">De lo naguuna yanau ma somoali o ngopeqeka mihoholuka muna magena womikawi kali, gena una lo wosundali qaboloka."</s>
     </seg>
     <seg type="verse" id="b.LUK.16.19">
      <s id="b.LUK.16.19.1">"Kanaga o nyawa wokakaya moi, una awi baju maro o kolano manga baju, so qangodu foloi ihahali.</s>
      <s id="b.LUK.16.19.2">De awi oho o wange isigeto gena ka irarame.</s>
     </seg>
     <seg type="verse" id="b.LUK.16.20">
      <s id="b.LUK.16.20.1">To una awi ngora ma duduka kanaga o nyawa wosususa moi, kagena wisigogeku, una magena awi ronga o Lazarus.</s>
      <s id="b.LUK.16.20.2">Awi rohe ipasiku de o nabo,</s>
     </seg>
     <seg type="verse" id="b.LUK.16.21">
      <s id="b.LUK.16.21.1">de awi ngongano gena ka waoqo o ino ma reremo, kiaka itutura wokakaya awi mejaku.</s>
      <s id="b.LUK.16.21.2">So awi susa komagena, de o bi kaso lo yahino awi nabo yalaqe-laqe.</s>
     </seg>
     <seg type="verse" id="b.LUK.16.22">
      <s id="b.LUK.16.22.1">O wange ma moiku de wosususa una magena wosone de o bi malaikat iwingaho o Abraham awi dateka, ena gena o riho qaloloha moika.</s>
      <s id="b.LUK.16.22.2">De wokakaya una magena lo wosone de wipoosuka.</s>
     </seg>
     <seg type="verse" id="b.LUK.16.23">
      <s id="b.LUK.16.23.1">O nyawa isosone manga rihoka una kanaga wosangisara.</s>
      <s id="b.LUK.16.23.2">De ma orasi una womagelelo kadaku ikuruye, pei, o riho moi una wakelelo o Abraham de lo awi dateka o Lazarus wogogeku.</s>
     </seg>
     <seg type="verse" id="b.LUK.16.24">
      <s id="b.LUK.16.24.1">So wokakaya una magena womatoore de wogolo, 'He!</s>
      <s id="b.LUK.16.24.2">Baba Abraham, kodo!</s>
      <s id="b.LUK.16.24.3">Tanu noigalusiri ngohi.</s>
      <s id="b.LUK.16.24.4">Nowisulo o Lazarus awi raraga o akeku watono, de tanu wahino ai laqeka wapesa.</s>
      <s id="b.LUK.16.24.5">O uku manena ma sahu so ngohi foloi tosangisara bai!'</s>
     </seg>
     <seg type="verse" id="b.LUK.16.25">
      <s id="b.LUK.16.25.1">Duma o Abraham wosango, 'Ai ngopa, nomasininga: Ma orasi iqomaka ka noohosi o duniaka, de o loha qangodu namake, salanta o Lazarus gena ka o dorou wamake.</s>
      <s id="b.LUK.16.25.2">O orasi manena una kanena wosanangi, de nako ngona gena ka nosangisara.</s>
     </seg>
     <seg type="verse" id="b.LUK.16.26">
      <s id="b.LUK.16.26.1">De lo ngona de ngomi nanga sidongiraba kanaga yaaka o dipopa ilalamo moi.</s>
      <s id="b.LUK.16.26.2">So kagena ma nyawa yaakuwa yahino kanena, de lo kanena ma nyawa yaakuwa kagena yahika.'</s>
     </seg>
     <seg type="verse" id="b.LUK.16.27">
      <s id="b.LUK.16.27.1">Kagena de wokakaya una magena wotemoli, 'Nako komagena, baba, ngohi togolo tanu ngona o Lazarus nowisulo la una wotagi ai baba awi tahuka,</s>
     </seg>
     <seg type="verse" id="b.LUK.16.28">
      <s id="b.LUK.16.28.1">sababu kanaga ai gianongoru yamotohasi.</s>
      <s id="b.LUK.16.28.2">Nowisulo o Lazarus, la ma ngale ona magena wasisitiari la upa sidago ona lo yahino o sangisara ma riho manenano.'</s>
     </seg>
     <seg type="verse" id="b.LUK.16.29">
      <s id="b.LUK.16.29.1">De o Abraham wotemo, 'Onaka de maena o Gikimoi Awi bobita, kiaka o Musa de o nabi-nabi yalelefoka, so maha dede ona yosigise o bi bobita magegena, eko hiwa.'</s>
     </seg>
     <seg type="verse" id="b.LUK.16.30">
      <s id="b.LUK.16.30.1">De wokakaya magena wotemo, 'Awa kodo!</s>
      <s id="b.LUK.16.30.2">Nako ka komagena, de ona yaadowa.</s>
      <s id="b.LUK.16.30.3">Hitilahi wososone moi de kanaga wooho kali la wotagi wasibicara onaka, de ona asa manga dorouno imatoba de imatoduba bai!'</s>
     </seg>
     <seg type="verse" id="b.LUK.16.31">
      <s id="b.LUK.16.31.1">So o Abraham wotemo, 'Nakoso o Musa de o nabi-nabi ma binuka manga demo magena ona yosigisewa, de ona magena lo asa yosigise lo waali, ngaroko kanaga wososone moi de wooho kali.' "</s>
     </seg>
    </div>
    <div type="chapter" id="b.LUK.17">
     <seg type="verse" id="b.LUK.17.1">
      <s id="b.LUK.17.1.1">O Yesus wotemo Awi muri-murika, "Igogou, o bi moi-moi kanaga idadala gena ma ngale o nyawa o dorouku yasitutura.</s>
      <s id="b.LUK.17.1.2">Duma ibodito, nakoso o nyawa o sababu yaaka so o nyawa ma duuru o dorouku itura bai!</s>
     </seg>
     <seg type="verse" id="b.LUK.17.2">
      <s id="b.LUK.17.2.1">Nagoona o sababu moi yaaka so o nyawa ma ceceke to ngini nia sidongirabaka Ngohi he ipiricaya kawa, ona magena o Gikimoi asa wafanggali de o dorou foloi ilamo.</s>
      <s id="b.LUK.17.2.2">Lebelaha o teto ilalamo-lamo moi manga toloka isidopilikuka de o teoku yolutuka.</s>
     </seg>
     <seg type="verse" id="b.LUK.17.3">
      <s id="b.LUK.17.3.1">Komagena so ngini bilasu nimasidodiahi bai!</s>
      <s id="b.LUK.17.3.2">Nako ngini o nyawa moi kanaga de ani dodiao wopipiricaya moi o dorou waaka ngonaka, de nowisidapano bato unaka.</s>
      <s id="b.LUK.17.3.3">De nakoso womatoba de womatodubaka, de ka nowisiapongu.</s>
     </seg>
     <seg type="verse" id="b.LUK.17.4">
      <s id="b.LUK.17.4.1">Nakoso o wange moi una lo o dorou waaka ngonaka, nagala sidago wosipara ma tumudingi, de o orasi magena moi-moi una wamalo so wahino wogolo upa ani sininga ikurangi, gena ngona bilasu una nowisiapongu."</s>
     </seg>
     <seg type="verse" id="b.LUK.17.5">
      <s id="b.LUK.17.5.1">O Jou Yesus Awi muri-muri itemo Unaka, "Jou, mia piricaya gena nosiputuru ngomika bai!"</s>
     </seg>
     <seg type="verse" id="b.LUK.17.6">
      <s id="b.LUK.17.6.1">De o Jou wotemo, "Nakoso ngini de nia piricaya hitilahi ka ma cunu, koloko o sasawi ma sopo ngai moi, de ngini aku ka nitemo, 'He, gota ilalago!</s>
      <s id="b.LUK.17.6.2">Norapu de nomatuluru la o teoku nilutuka!'</s>
      <s id="b.LUK.17.6.3">Igogou, done asa imatuluru yamote maro o kia ngini nitemo."</s>
     </seg>
     <seg type="verse" id="b.LUK.17.7">
      <s id="b.LUK.17.7.1">"Tosiade-ade, kanaga ngini nia gilalo moi wopopajeko eko o duba wososowohi.</s>
      <s id="b.LUK.17.7.2">Ma orasi una womanara qaboloka so wolihono, de potemo unaka idodooha.</s>
      <s id="b.LUK.17.7.3">Akuwa nitemo, 'Nahino, nooqo kasi.'</s>
     </seg>
     <seg type="verse" id="b.LUK.17.8">
      <s id="b.LUK.17.8.1">Duma bilasu ngone asa potemo unaka komanena, 'O baju qatetebi nomasitibaku, la ai ino nosidailako.</s>
      <s id="b.LUK.17.8.2">De notamahasi la ngohi tooqo de toudo toqoma kasi, qabolo de asa ngona nooqoli.'</s>
     </seg>
     <seg type="verse" id="b.LUK.17.9">
      <s id="b.LUK.17.9.1">Upa de ngone powigiliri nanga gilaloka, sababu una wamoteka to ngone nanga pareta.</s>
     </seg>
     <seg type="verse" id="b.LUK.17.10">
      <s id="b.LUK.17.10.1">Komagena lo ngini.</s>
      <s id="b.LUK.17.10.2">Nakoso o Gikimoi Awi pareta moi-moi qangodu gena ngini niaakaka, bilasu nitemo, 'Nakoso ngomi manena cawali ka o bi gilalo.</s>
      <s id="b.LUK.17.10.3">So o kia naga ngomi miaaka gena ka cawali to ngomi mia momoku.' "</s>
     </seg>
     <seg type="verse" id="b.LUK.17.11">
      <s id="b.LUK.17.11.1">O Yesus wokahika o Yerusalemka, so kagena wakahino o Samaria ma tona de o Galilea ma tona ma batino.</s>
     </seg>
     <seg type="verse" id="b.LUK.17.12">
      <s id="b.LUK.17.12.1">Ato o doku moi wowosa, de yapapado yamogiowo yahino Unaka.</s>
      <s id="b.LUK.17.12.2">Ona magena ka ma gaku kasi de imatooreka</s>
     </seg>
     <seg type="verse" id="b.LUK.17.13">
      <s id="b.LUK.17.13.1">itemo, "Yesus!</s>
      <s id="b.LUK.17.13.2">Baba Guru!</s>
      <s id="b.LUK.17.13.3">Tanu nomigalusiri."</s>
     </seg>
     <seg type="verse" id="b.LUK.17.14">
      <s id="b.LUK.17.14.1">Ma orasi Una wakelelo, de Una wotemo onaka, "Nitagi nigila-gila o bi imamka, la nia rohe nisitailako kasi."</s>
      <s id="b.LUK.17.14.2">So ona imajoboka.</s>
      <s id="b.LUK.17.14.3">So o ngeko ma soaka de o orasi magena bato de ona he yalohaka.</s>
     </seg>
     <seg type="verse" id="b.LUK.17.15">
      <s id="b.LUK.17.15.1">Kagena de wipapado moi manga sidongirabano wamalo wilohaka, de una magena asa womakiliho wakahika o Yesuska, de womatoore womaili-ili o Gikimoi wisigiliri.</s>
     </seg>
     <seg type="verse" id="b.LUK.17.16">
      <s id="b.LUK.17.16.1">De o Yesus iwimake, de una magena he o Samaria ma nyawa moi duma wobukuku wosuba, de awi sukuru watide Unaka.</s>
     </seg>
     <seg type="verse" id="b.LUK.17.17">
      <s id="b.LUK.17.17.1">Qaboloka, de o Yesus wotemo, "Idodooha kanaga ona yamogiowo yalohaka.</s>
      <s id="b.LUK.17.17.2">De kiaka yasiwo.</s>
     </seg>
     <seg type="verse" id="b.LUK.17.18">
      <s id="b.LUK.17.18.1">Qadoohaso sidago ka una womatengo gena womakiliho awi sukuru watide o Gikimoika.</s>
      <s id="b.LUK.17.18.2">Pei!</s>
      <s id="b.LUK.17.18.3">Una manena o Yahudika ma nyawa wisowo bai!"</s>
     </seg>
     <seg type="verse" id="b.LUK.17.19">
      <s id="b.LUK.17.19.1">Kagena de Una lo wotemo o nyawa una magenaka, "Nomaoko, la notagi bato.</s>
      <s id="b.LUK.17.19.2">Ngona gena noipiricaya Ngohi so ngona nilohaka."</s>
     </seg>
     <seg type="verse" id="b.LUK.17.20">
      <s id="b.LUK.17.20.1">O Farisi ma nyawa yamuruo naga yosano o Yesuska, muruoka de o Gikimoi wahino la o duniaka wopareta maro o kolano moi.</s>
      <s id="b.LUK.17.20.2">De o Yesus wotemo, "O Gikimoi Awi pareta gena isolanowa de o bi nonako, kiaka o nyawa yakokelelo.</s>
     </seg>
     <seg type="verse" id="b.LUK.17.21">
      <s id="b.LUK.17.21.1">Idadiwa o bi nyawa itemo, 'Niakelelo, o Gikimoi Awi pareta kagena naga!' eko ma somoa itemo, 'Hiwa, kadoke naga!'</s>
      <s id="b.LUK.17.21.2">Sababu o Gikimoi kanaga o orasi manena to ngini nia sininga ma rabaka wopareta."</s>
     </seg>
     <seg type="verse" id="b.LUK.17.22">
      <s id="b.LUK.17.22.1">Qaboloka de o Yesus watemo Awi muri-murika, "Done ma orasi asa imasidiado, de ngaroko ka o wange moi lo ngini foloi niodupa Ngohi, o Nyawa ma Duhutu, nikelelo kali, duma ngini asa Ngohi nikelelo kawa.</s>
     </seg>
     <seg type="verse" id="b.LUK.17.23">
      <s id="b.LUK.17.23.1">De o orasi magena o nyawa asa initemo nginika, 'Niwikelelo, o Salamati ma Kolano kagena naga!' eko lo initemo, 'Niwikelelo, Una kadoke naga!'</s>
      <s id="b.LUK.17.23.2">Duma upa lo nitagi niamote onaka.</s>
     </seg>
     <seg type="verse" id="b.LUK.17.24">
      <s id="b.LUK.17.24.1">Sababu igogou ma orasi Ngohi o Nyawa ma Duhutu tahino kali, de Ai hino gena asa o dunia ma pupuku ihaka yakelelo, maro o tatawi la kanaga yodisiwa o dipaka gena ma bati moika sidago ma bati moi kali.</s>
     </seg>
     <seg type="verse" id="b.LUK.17.25">
      <s id="b.LUK.17.25.1">Duma iqomaka, bilasu Ngohi isisusa, de isisangisara, de lo o bi nyawa o orasi manena ona gena Ngohi iholu.</s>
     </seg>
     <seg type="verse" id="b.LUK.17.26">
      <s id="b.LUK.17.26.1">Duma o kia naga done asa idadi ma orasi Ngohi o Nyawa ma Duhutu tahino kali, imatero maro o kia naga idadadi iqomaka ma nabi Nuh awi orasika.</s>
     </seg>
     <seg type="verse" id="b.LUK.17.27">
      <s id="b.LUK.17.27.1">Iqomaka ma nabi Nuh awi orasika, de o nguuhi ilamo sidago idadi o taufani magena imasidiado waasi, de o nyawa yanakowa o kia naga done asa yadahe onaka.</s>
      <s id="b.LUK.17.27.2">Ona salalu ka yooqo de youdo, de lo yokawi, gena gila-gila sidago ma nabi Nuh magena o deru ilalamoku wopaneka.</s>
      <s id="b.LUK.17.27.3">So o taufani magena imasidiado, de o ake idola sidago ona yangodu yalutuka.</s>
     </seg>
     <seg type="verse" id="b.LUK.17.28">
      <s id="b.LUK.17.28.1">Komagena lo o Lot awi orasika, de o Sodom ma dokuka o nyawa cawali yobusengi kali.</s>
      <s id="b.LUK.17.28.2">Ona salalu ka yooqo de youdo, yoija de yomasiija, de lo o raki yodato de o bi tahu yosigoko.</s>
     </seg>
     <seg type="verse" id="b.LUK.17.29">
      <s id="b.LUK.17.29.1">Duma igogou ma orasi o Sodomka de o Lot una magena wosupuka, de o wange magena asa o uku de lo o walira o dipaku itura de yangodu ibodito.</s>
     </seg>
     <seg type="verse" id="b.LUK.17.30">
      <s id="b.LUK.17.30.1">Komagena lo o nyawa asa yobusengi ma wange Ngohi o Nyawa ma Duhutu tahino kali kanena o duniaka la Ai kuasa tasikelelo.</s>
     </seg>
     <seg type="verse" id="b.LUK.17.31">
      <s id="b.LUK.17.31.1">O wange magenaka nagoona la kanaga nia tahu ma ngihi iqoqokuka lo upa niwosa la nia kia naga moi niaqehe, duma ka niuti de nidoloqa.</s>
      <s id="b.LUK.17.31.2">De komagena lo nagoona kanaga nia doroka upa niliho la nia kia naga moi niaqehe, duma ka niodoloqa.</s>
     </seg>
     <seg type="verse" id="b.LUK.17.32">
      <s id="b.LUK.17.32.1">Nimasosininga o kia idadadi o Lot ma peqekaka, ma orasi muna momakiliho.</s>
     </seg>
     <seg type="verse" id="b.LUK.17.33">
      <s id="b.LUK.17.33.1">O nyawa nagoona la manga oho o dunia manenaka foloi yosininga sidago isangisara iholu, done ona dede o Gikimoi asa imakitingaka.</s>
      <s id="b.LUK.17.33.2">Duma o nyawa nagoona ma ngale Ngohi imote gena manga oho o duniaka isidoohawa, la ngaroko isone, duma o oho ka sidutu ikakali done asa yamake.</s>
     </seg>
     <seg type="verse" id="b.LUK.17.34">
      <s id="b.LUK.17.34.1">Ngohi totemo igogou, o orasi magena qaputuku done o nyawa yasinoto imaidu o dangi moika, de wimoi asa iwingaho de moili asa iwiqohaka.</s>
     </seg>
     <seg type="verse" id="b.LUK.17.35">
      <s id="b.LUK.17.35.1">O ngopeqeka yasinoto o tamo yotutu ma rabaka, de mimoi asa imingaho de moili asa imiqohaka.((</s>
     </seg>
     <seg type="verse" id="b.LUK.17.36">
      <s id="b.LUK.17.36.1">O nyawa yasinoto o doro ma rabaka imatekemanara moi, de wimoi asa iwingaho de moili asa iwiqohaka.))"</s>
     </seg>
     <seg type="verse" id="b.LUK.17.37">
      <s id="b.LUK.17.37.1">O Yesus Awi demo sidago kagena, de Awi muri-muri gena yosano Unaka, "Jou, kekiaka done asa idadi."</s>
      <s id="b.LUK.17.37.2">Una wasango wosiade-ade onaka, "Nakoso kanaga o sone ma bake, gena yanakoka sababu o bi namo idala asa imatolomu ioqo.</s>
      <s id="b.LUK.17.37.3">Komagena lo Ai hinoli o duniaka, upa tahino tomasipongoka, duma asa ka nianako."</s>
     </seg>
    </div>
    <div type="chapter" id="b.LUK.18">
     <seg type="verse" id="b.LUK.18.1">
      <s id="b.LUK.18.1.1">Qabolo de o Yesus o ade-ade moi wadoto Awi muri-murika, la ona magena bilasu yosumbayang ikaeli de upa manga sininga qaceke.</s>
     </seg>
     <seg type="verse" id="b.LUK.18.2">
      <s id="b.LUK.18.2.1">Una wotemo, "O doku moika kanaga o hakim moi o Gikimoi wimodowa de lo nagoona bato wasidoohawa.</s>
     </seg>
     <seg type="verse" id="b.LUK.18.3">
      <s id="b.LUK.18.3.1">Kanagali o doku magenaka mobabalo moi mosidadu-dadu mowirisima o hakim una magenaka, mogolo motemo, 'Kodo, noiriwo la to ngohi ai lawangi towisiholu itiai.'</s>
     </seg>
     <seg type="verse" id="b.LUK.18.4">
      <s id="b.LUK.18.4.1">Ma nonomaka, o hakim magena munaka gena womiriwo woholu.</s>
      <s id="b.LUK.18.4.2">Duma ma duuruka, awi sininga ma rabaka wotemo, 'Ngaroko ngohi o Gikimoi towimodowa de lo nagoona bato tasidoohawa,</s>
     </seg>
     <seg type="verse" id="b.LUK.18.5">
      <s id="b.LUK.18.5.1">duma muna gena foloi mokaeli mahino, so lebelaha mobabalo muna magena ka tomiriwo so o sala munaka gena tositiai, la o susa upa moihike ngohika.' "</s>
     </seg>
     <seg type="verse" id="b.LUK.18.6">
      <s id="b.LUK.18.6.1">Qabolo de o Jou Yesus wotemo, "Niise o kia ma hakim magena wotetemo.</s>
      <s id="b.LUK.18.6.2">Ngaroko awi sininga gena itiaiwa, duma wodupa womiriwo mobabalo muna magena, sababu mogolo mosidadu-dadu.</s>
     </seg>
     <seg type="verse" id="b.LUK.18.7">
      <s id="b.LUK.18.7.1">De ma boboloika, o Gikimoi lo wodupa winiriwo itiai nginika de lo o nyawa ma somoali ningodu winihihirika, kiaka nagoona o putu de o wange igolo ikaeli Unaka.</s>
      <s id="b.LUK.18.7.2">Igogou, Una ma orasi asa wodamahawa,</s>
     </seg>
     <seg type="verse" id="b.LUK.18.8">
      <s id="b.LUK.18.8.1">duma Una womacapati la ona wariwo bai!</s>
      <s id="b.LUK.18.8.2">Ngaroko komagena, done o orasi ma simaka Ngohi tahino kali, de Ngohi o Nyawa ma Duhutu manena asa o duniaka tamake o bi nyawa nagala yadalawa, kiaka ipipiricaya Ngohika."</s>
     </seg>
     <seg type="verse" id="b.LUK.18.9">
      <s id="b.LUK.18.9.1">Qabolo de o Yesus o ade-ade moili wadoto so wosijarita kiaka o nyawa kanaga yadoduhudu o nyawaka de itemo ka ona masirete gena manga sininga itiai.</s>
     </seg>
     <seg type="verse" id="b.LUK.18.10">
      <s id="b.LUK.18.10.1">Una wotemo, "Kanaga o nyawa yasinoto yotagi o Gikimoi Awi Tahuka la kagena yosumbayang.</s>
      <s id="b.LUK.18.10.2">Wimoi o Farisi ma nyawa de wimoi o balastengi wototolomu.</s>
     </seg>
     <seg type="verse" id="b.LUK.18.11">
      <s id="b.LUK.18.11.1">O Farisi ma nyawa una magena womaokoye de wosumbayang, awi sininga ma rabaka wotemo, 'Ya Gikimoi, ngohi ai sukuru tatide Ngonaka, sababu ngohi manena maro o nyawa ma somoawa, ena gena yototosi, o nyawa o dorou yaaaka, eko lo yosusundali de komagena lo ngohi imaterowa maro o balastengi wototolomu una magena.</s>
     </seg>
     <seg type="verse" id="b.LUK.18.12">
      <s id="b.LUK.18.12.1">Ngohi manena o nahadi moi o wange sinoto tooqowa de toudowa, de lo ai moi-moi kanaga ngohika magena taregu mogiowoka so o regu moi gena tosisuba Ngonaka.'</s>
     </seg>
     <seg type="verse" id="b.LUK.18.13">
      <s id="b.LUK.18.13.1">Duma o balastengi wototolomu una magena ka ikuruka womaokoye, de una woholu o dipaye womamataga de lo ma ngale awi beleso so awi mamata masirete wangangapoka, de wotemo, 'Ya Gikimoi, tanu ngohi noigalusiri, ngohi manena o nyawa ma dorou.' "</s>
     </seg>
     <seg type="verse" id="b.LUK.18.14">
      <s id="b.LUK.18.14.1">O Yesus Awi demo sidago kagena de wotemoli, "Ngohi totemo, igogou o Farisi ma nyawa wisowo, duma o balastengi wototolomu una magena ma orasi woliho awi tahuka, de awi sininga asa idadi itiai o Gikimoi Awi simaka.</s>
      <s id="b.LUK.18.14.2">Sababu o nyawa la kanaga imasihie, ona magena o Gikimoi asa wasiceke, duma o nyawa la kanaga imasiceke, ona magena o Gikimoi asa wasilamo."</s>
     </seg>
     <seg type="verse" id="b.LUK.18.15">
      <s id="b.LUK.18.15.1">O wange moiku o bi nyawa manga ngopa yacecekesi o Yesuska yaaho la wapaqa de wogolo tanu o Gikimoi Awi laha wasicatu onaka, duma Awi muri-muri yakelelo, de yatoosa so yadogore ona magenaka, "Upa niahika!"</s>
     </seg>
     <seg type="verse" id="b.LUK.18.16">
      <s id="b.LUK.18.16.1">Kagena de o Yesus o ngopa-ngopa magena waaso de wotemo Awi muri-murika, "Niaqohaka, la o bi ngopa ona magena yahino Ngohino.</s>
      <s id="b.LUK.18.16.2">Upa lo niafati de lo niasimahawa.</s>
      <s id="b.LUK.18.16.3">Sababu o bi nyawa imatero maro o ngopa ona manena asa yaaku iwosa o Gikimoi Awi paretaka.</s>
     </seg>
     <seg type="verse" id="b.LUK.18.17">
      <s id="b.LUK.18.17.1">So ngini tinisingangasu igogou, nakoso ngini niholu o Gikimoi ngini winipareta maro ka o ngopa, ngini magena akuwa niamake o Gikimoi Awi pareta."</s>
     </seg>
     <seg type="verse" id="b.LUK.18.18">
      <s id="b.LUK.18.18.1">O wange moiku o puji ma tahu wapopareta moi womasano o Yesuska, "Baba Guru, Ani sininga qaloloha, ngohi bilasu o kia taaka la tamake o oho ikokakali."</s>
     </seg>
     <seg type="verse" id="b.LUK.18.19">
      <s id="b.LUK.18.19.1">"Qadoohaso ngona notemo Ngohi Ai sininga qaloha.</s>
      <s id="b.LUK.18.19.2">Kanena moiwa manga sininga qaloloha, cawali o Gikimoi masirete.</s>
     </seg>
     <seg type="verse" id="b.LUK.18.20">
      <s id="b.LUK.18.20.1">Ngona nanakoka o Gikimoi Awi bobita, 'Upa ngona nosundali, upa ngona notooma, upa ngona notosi, upa de o galaki ani dodiaoka gena ikokulai de lo nahoromati ani baba de ani awa.' "</s>
     </seg>
     <seg type="verse" id="b.LUK.18.21">
      <s id="b.LUK.18.21.1">De una wosango wotemo, "Baba Guru, o bobita qangodu magena tamoteka ma orasi ngohi ka togogohiduuru kasi."</s>
     </seg>
     <seg type="verse" id="b.LUK.18.22">
      <s id="b.LUK.18.22.1">O Yesus woise komagena, de wotemo, "Cawali o ngai moisi naaka waasi.</s>
      <s id="b.LUK.18.22.2">Notagi kasi la ani ronga moi ani tahu ma rabaka nosiija de ma pipi o nyawa isususaka nasitoku, la ngona asa namake o arata ma duhutu o sorogaka.</s>
      <s id="b.LUK.18.22.3">Qaboloka, de nahino la noimote Ngohi."</s>
     </seg>
     <seg type="verse" id="b.LUK.18.23">
      <s id="b.LUK.18.23.1">Woise o Yesus wotemo komagena, so kagena de o nyawa una magena awi sininga ipeleso, sababu una magena foloi wokaya.</s>
     </seg>
     <seg type="verse" id="b.LUK.18.24">
      <s id="b.LUK.18.24.1">La o Yesus winano una awi sininga ipeleso, so wotemo, "Igogou!</s>
      <s id="b.LUK.18.24.2">Isusa icarawa o nyawa ikakaya o Gikimoi iwisigise la iwosa Awi pareta ma rabaka.</s>
     </seg>
     <seg type="verse" id="b.LUK.18.25">
      <s id="b.LUK.18.25.1">Lebelaha o unta moi asa iwosa o yaiti ma kupeka, nako positero de o nyawa wokakaya moi wowosa o Gikimoi Awi pareta ma rabaka."</s>
     </seg>
     <seg type="verse" id="b.LUK.18.26">
      <s id="b.LUK.18.26.1">O nyawa o Yesus Awi demo gena yoise, de ona itemo, "We!</s>
      <s id="b.LUK.18.26.2">Nako igogou komagena, done nagoona asa aku isalamati la yamake o oho ka sidutu ikakali."</s>
     </seg>
     <seg type="verse" id="b.LUK.18.27">
      <s id="b.LUK.18.27.1">Kagena de Una wotemo, "Nakoso maha de o nyawa manga manara o duniaka, gena idadiwa.</s>
      <s id="b.LUK.18.27.2">Duma nakoso maha de o Gikimoi Awi manara, de ka idadi."</s>
     </seg>
     <seg type="verse" id="b.LUK.18.28">
      <s id="b.LUK.18.28.1">De o Petrus wotemo, "He!</s>
      <s id="b.LUK.18.28.2">Ngomi manena mia moi-moi lo qangodu miodongosaka so Ngona minimoteka, so o kia asa miamake."</s>
     </seg>
     <seg type="verse" id="b.LUK.18.29">
      <s id="b.LUK.18.29.1">O Yesus wotemo, "Nginika tinisingangasu igogou, o nyawa nagoona manga tahu de manga peqeka yodongosaka, eko manga gianongoru de manga awa de lo manga baba, eko lo manga ngopa-ngopa sababu ma ngale o Gikimoi ona wapareta maro o kolano moi,</s>
     </seg>
     <seg type="verse" id="b.LUK.18.30">
      <s id="b.LUK.18.30.1">o orasi manena ona magena asa yamake foloi idala.</s>
      <s id="b.LUK.18.30.2">De o orasi ma simaka asa ona yamake ma fanggali o oho qaloloha de ikokakali."</s>
     </seg>
     <seg type="verse" id="b.LUK.18.31">
      <s id="b.LUK.18.31.1">O Yesus Awi muri-muri watolomu so imatingaka, de wotemo onaka, "Niise la nianako.</s>
      <s id="b.LUK.18.31.2">Ngone manena pokahie nanga meta o Yerusalem ma dokuka.</s>
      <s id="b.LUK.18.31.3">So kagena o bi moi-moi ma ngale o Nyawa ma Duhutu Ngohi manena iqomaka o bi nabi isilelefo gena, qangodu bilasu idadi.</s>
     </seg>
     <seg type="verse" id="b.LUK.18.32">
      <s id="b.LUK.18.32.1">Ngohi asa isidoa o nyawa ona magena o Yahudika ma nyawa yasowo, la ona magena igagaka isiihe, isimaqe, ihobi,</s>
     </seg>
     <seg type="verse" id="b.LUK.18.33">
      <s id="b.LUK.18.33.1">de ingangapo de lo itooma.</s>
      <s id="b.LUK.18.33.2">Duma o wange saangeka de Ngohi asa tooho kali."</s>
     </seg>
     <seg type="verse" id="b.LUK.18.34">
      <s id="b.LUK.18.34.1">Duma ma ngale o kia Una wotetemo gena, qangodu igogou Awi muri-muri asa yanakowa, sababu Awi demo ma ngale gena kanaga isingangasu waasi, so idadiwa ona yanako.</s>
     </seg>
     <seg type="verse" id="b.LUK.18.35">
      <s id="b.LUK.18.35.1">De o Yesus he wadumu o Yerikhoka, de kagena o nyawa moi wopipilo o ngeko ma dateka wogogeku de wogogolo.</s>
     </seg>
     <seg type="verse" id="b.LUK.18.36">
      <s id="b.LUK.18.36.1">Orasi magena una wogiise o nyawa yadadala yakahino, de una wasano, "O kia naga."</s>
     </seg>
     <seg type="verse" id="b.LUK.18.37">
      <s id="b.LUK.18.37.1">De ona itemo unaka, "O Yesus o Nazaret ma nyawa nonena wokahino."</s>
     </seg>
     <seg type="verse" id="b.LUK.18.38">
      <s id="b.LUK.18.38.1">Una woise komagena, de una womatoore, "Ya Yesus!</s>
      <s id="b.LUK.18.38.2">O Daud awi ngopa de awi dano moiku, kodo!</s>
      <s id="b.LUK.18.38.3">Noigalusiri ngohi!"</s>
     </seg>
     <seg type="verse" id="b.LUK.18.39">
      <s id="b.LUK.18.39.1">De o nyawa o Yesus Awi simaka itagi ona magena iwingamo unaka itemo, "He!</s>
      <s id="b.LUK.18.39.2">Nomapopongo!"</s>
      <s id="b.LUK.18.39.3">Duma una gena ka foloisi womatotoore, "O Daud awi ngopa de awi dano moiku, kodo!</s>
      <s id="b.LUK.18.39.4">Noigalusiri ngohi!"</s>
     </seg>
     <seg type="verse" id="b.LUK.18.40">
      <s id="b.LUK.18.40.1">Kagena de o Yesus womatogu de wosulo wotemo, "Wopipilo una magena niwingaho nonena Ngohika!"</s>
      <s id="b.LUK.18.40.2">So iwingahoka, de kagena womasidiado de o Yesus wisano una wopipiloka,</s>
     </seg>
     <seg type="verse" id="b.LUK.18.41">
      <s id="b.LUK.18.41.1">"O kia nodupa Ngohi taaka ngonaka."</s>
      <s id="b.LUK.18.41.2">De una wopipilo gena wosango wotemo, "Ya, Jou!</s>
      <s id="b.LUK.18.41.3">Ngohi todupa tomasigelelo."</s>
     </seg>
     <seg type="verse" id="b.LUK.18.42">
      <s id="b.LUK.18.42.1">Kagena de o Yesus wotemo, "Nako komagena, hika nomasigelelo!</s>
      <s id="b.LUK.18.42.2">Sababu de to ngona ani piricaya Ngohika asa nisilohaka."</s>
     </seg>
     <seg type="verse" id="b.LUK.18.43">
      <s id="b.LUK.18.43.1">De o orasi magena qabolo wopipilo asa womasigeleloka.</s>
      <s id="b.LUK.18.43.2">Kagena de wotagi o Yesus iwimote-mote, de lo o Gikimoi wisigiliri de wihoromati.</s>
      <s id="b.LUK.18.43.3">De ma orasi o kia naga idadadi magena o nyawa yakelelo, de ona yangodu lo iwisigiliri o Gikimoika.</s>
     </seg>
    </div>
    <div type="chapter" id="b.LUK.19">
     <seg type="verse" id="b.LUK.19.1">
      <s id="b.LUK.19.1.1">Ma orasi o Yesus womasidiado o Yerikhoka, de Una wotagi gila-gila o doku magena wakiloli.</s>
     </seg>
     <seg type="verse" id="b.LUK.19.2">
      <s id="b.LUK.19.2.1">O doku magenaka kanaga wokakaya moi, o balastengi itotolomu manga sahe, una magena awi ronga o Zakheus.</s>
     </seg>
     <seg type="verse" id="b.LUK.19.3">
      <s id="b.LUK.19.3.1">Una wodupa wikelelo o Yesus Una magena naguuna, duma idadiwa iwikelelo, sababu o nyawa yadala poli de una ka witimisi.</s>
     </seg>
     <seg type="verse" id="b.LUK.19.4">
      <s id="b.LUK.19.4.1">So kagena de una womagogora o nyawa manga sima watola de woqomaka, de o gota o hutu moiye wadola, la ma orasi o Yesus done nogena wakahino, de idadi Una magena iwikelelo.</s>
     </seg>
     <seg type="verse" id="b.LUK.19.5">
      <s id="b.LUK.19.5.1">So ma orasi o Yesus wakahino nogena, de Una magena womamataga de wotemo, "Zakheus, taika nouti!</s>
      <s id="b.LUK.19.5.2">Sababu o wange manena ani tahuka bilasu Ngohi totulu."</s>
     </seg>
     <seg type="verse" id="b.LUK.19.6">
      <s id="b.LUK.19.6.1">So o Zakheus una magena womatai-tai wouti de awi tahuka o Yesus wiqehe qaloha de awi nali de awi more ilamo.</s>
     </seg>
     <seg type="verse" id="b.LUK.19.7">
      <s id="b.LUK.19.7.1">Ma orasi o nyawa yangodu yakelelo igogou o Yesus wotagi o Zakheus awi tahuka, de ona magena imaridemo yotemo, "Awadede!</s>
      <s id="b.LUK.19.7.2">Una wotagi wikurumi o nyawa ma dorou moi awi tahuka."</s>
     </seg>
     <seg type="verse" id="b.LUK.19.8">
      <s id="b.LUK.19.8.1">Kagena de o Jou Yesus waado o Zakheus awi tahuka, de o Zakheus una magena womaokoye de wotemo Unaka, "Jou, to ngohi ai arata ma sononga asa ngohi tahike o bi nyawa isususaka, de lo nagoona tasihaga, so manga pipi taqeheka, asa ngohi tatagali de tosigiliho onaka sidago ma para iha."</s>
     </seg>
     <seg type="verse" id="b.LUK.19.9">
      <s id="b.LUK.19.9.1">De o Yesus wotemo, "O wange manena qabolo ngona de ani tahu ma rabaka lo ningodu o Gikimoi asa winisisalamati, sababu igogou ngona manena lo o Abraham awi ngopa de awi dano moiku.</s>
     </seg>
     <seg type="verse" id="b.LUK.19.10">
      <s id="b.LUK.19.10.1">Ma sababu magena, so Ngohi o Nyawa ma Duhutu manena tahino.</s>
      <s id="b.LUK.19.10.2">Ngohi tahino la o nyawa dede o Gikimoi imakitingaka, ona magena tasari de o dorou ma rabano tapalako, maro o duba isisisa tasari sidago tosisalamati."</s>
     </seg>
     <seg type="verse" id="b.LUK.19.11">
      <s id="b.LUK.19.11.1">O orasi magena o Yesus Awi dodagi ma rabaka so o Yerusalem he wadumuka, de o bi nyawa Awi demo yoiise ona magena kanaga manga sininga ma rabaka itemo, nagala ma orasi he yaadoka o Gikimoi asa wopareta maro o kolano moi o duniaka.</s>
      <s id="b.LUK.19.11.2">So Una Awi demo magena wosidofa de o ade-ade moili wadoto onaka.</s>
     </seg>
     <seg type="verse" id="b.LUK.19.12">
      <s id="b.LUK.19.12.1">Una wotemo, "Kanaga o tuangi moi awi doku wodongosa de wotagi o doku ma soa ikukuruka, la kagena aku iwitide wodadi o kolano moi, qabolo de asa woliho kali.</s>
     </seg>
     <seg type="verse" id="b.LUK.19.13">
      <s id="b.LUK.19.13.1">So una magena womajobo waasi, de ileleleani unaka yamogiowo waaso la wasulo, de o pipi o guraci wahike moi-moi pipi ngai moi.</s>
      <s id="b.LUK.19.13.2">O tuangi una magena wotemo, 'Ngohi totagisi de o pipi manena aku nimasiiija hika de hino.'</s>
     </seg>
     <seg type="verse" id="b.LUK.19.14">
      <s id="b.LUK.19.14.1">Duma ma tuangi awi doku ma rabaka kanaga lo o nyawa iwiduhudu unaka.</s>
      <s id="b.LUK.19.14.2">Ato womajoboka, ona iwidoduhudu magena manga nyawa yasulo la itagi ituuruno de isingangasu itemo, 'Ngomi manena miwiholu o tuangi una magena wodadi mia kolano.'</s>
     </seg>
     <seg type="verse" id="b.LUK.19.15">
      <s id="b.LUK.19.15.1">Ngaroko manga demo komagena, duma una magena iwitideka wodadi manga kolano, qabolo de woliho awi dokuka.</s>
      <s id="b.LUK.19.15.2">Womasidiadoka, de una asa womatai-tai ileleleani yamogiowo ona magena waaso la wirisima, ma ngale o pipi ma utungu ma lamo o kiamoi ona yamamakeka magena aku wanako.</s>
     </seg>
     <seg type="verse" id="b.LUK.19.16">
      <s id="b.LUK.19.16.1">Woleleleani ma nonomaka, una magena wahino wirisima de wotemo, 'Tuangi, iqomaka o pipi o guraci moi noihihike ngohika, magena ma dogo gena ngai mogiowoli.'</s>
     </seg>
     <seg type="verse" id="b.LUK.19.17">
      <s id="b.LUK.19.17.1">Ma tuangi gena wotemo, 'Igogou qaloha!</s>
      <s id="b.LUK.19.17.2">Ngona ani leleani manena qaloha.</s>
      <s id="b.LUK.19.17.3">Ma ngale ngona o kia naga ma cunu gena aku naaturu nokaeli, so ngohi lo asa tonitide la nodadi o kota mogiowo manga bobareta.'</s>
     </seg>
     <seg type="verse" id="b.LUK.19.18">
      <s id="b.LUK.19.18.1">De woleleleani ma sinotoka, una magena wahino de wotemo, 'Tuangi, iqomaka o pipi o guraci moi noihihike ngohika, magena ma dogo gena ngai motohali.'</s>
     </seg>
     <seg type="verse" id="b.LUK.19.19">
      <s id="b.LUK.19.19.1">Ma tuangi gena wotemoli, 'Ngona asa nodadi o kota motoha manga bobareta.'</s>
     </seg>
     <seg type="verse" id="b.LUK.19.20">
      <s id="b.LUK.19.20.1">Qabolo de woleleleani moili wahino de wotemo, 'Tuangi, manena ani pipi.</s>
      <s id="b.LUK.19.20.2">Ngohi tadiahi qaloha ai lenso ma rabaka tosisaoka.</s>
     </seg>
     <seg type="verse" id="b.LUK.19.21">
      <s id="b.LUK.19.21.1">Ngohi tonimodoka, sababu ngohi tanakoka ngona gena o nyawa moi nimatobangamo.</s>
      <s id="b.LUK.19.21.2">Komagena o sopo kiaka nadadatowa aku ka nautu, de lo o kia naga namomanarawa aku ka namake.'</s>
     </seg>
     <seg type="verse" id="b.LUK.19.22">
      <s id="b.LUK.19.22.1">Kagena de ma tuangi gena wotemo, 'Ngona gena o leleani ma dorou bai!</s>
      <s id="b.LUK.19.22.2">So nakoso ngona nanakoka, ngohi gena itobangamo o sopo kiaka todadatowa aku ka tautu de lo o kia naga tamomanarawa aku ka tamake,</s>
     </seg>
     <seg type="verse" id="b.LUK.19.23">
      <s id="b.LUK.19.23.1">de qadoohaso sidago ngona lo ai pipi gena he nadiahiwa o bankka, la ma ngale ipuo la ngohi tolihono de ma dogo gena aku tamakeli.'</s>
     </seg>
     <seg type="verse" id="b.LUK.19.24">
      <s id="b.LUK.19.24.1">Ma tuangi o nyawa kagena imakokadateka wotemoli, 'O pipi ngai moi magena niaqehe unano de niwihike woleleleani moika, kiaka una magenaka o pipi ma dogo mogiowoka.'</s>
     </seg>
     <seg type="verse" id="b.LUK.19.25">
      <s id="b.LUK.19.25.1">Duma o nyawa ona magena yotemo, 'Awalele!</s>
      <s id="b.LUK.19.25.2">Tuangi, una o pipi ngai mogiowo qabolo wamakeka.'</s>
     </seg>
     <seg type="verse" id="b.LUK.19.26">
      <s id="b.LUK.19.26.1">Ma tuangi wotemoli, 'Ngohi totemo, igogou nagoona to ona manga dogo yamamake gena de maenaka, done asa yadogo ifoloi onaka.</s>
      <s id="b.LUK.19.26.2">Duma nagoona manga dogo la yamakewa, done ka ma cunu onaka gena asa ngohi taqehe kali.</s>
     </seg>
     <seg type="verse" id="b.LUK.19.27">
      <s id="b.LUK.19.27.1">De o orasi manena ai saturu kiaka ihoholu ngohi todadi to ona manga kolano, ona magena niangaho nonena.</s>
      <s id="b.LUK.19.27.2">La ona yangodu niatooma ai simaka.' "</s>
     </seg>
     <seg type="verse" id="b.LUK.19.28">
      <s id="b.LUK.19.28.1">So o Yesus Awi ade-ade wadedemoka, de Una woqoqoma manga simaka wotagi wokahika o Yerusalemka.</s>
     </seg>
     <seg type="verse" id="b.LUK.19.29">
      <s id="b.LUK.19.29.1">Ma orasi ona yadumuka o doku Betfage de o doku Betania o Tala Zaitunka, kagena de o muri yasinoto wasulo itagi iqoma.</s>
     </seg>
     <seg type="verse" id="b.LUK.19.30">
      <s id="b.LUK.19.30.1">De Una wotemo onaka, "Nitagi o doku magenaka.</s>
      <s id="b.LUK.19.30.2">La kagena o dokuka niwosa, de ngini asa niakelelo o keledai ma goho moi yapilikuka.</s>
      <s id="b.LUK.19.30.3">De o nyawa moi lo waasi o keledai magena yobane.</s>
      <s id="b.LUK.19.30.4">Ma bobiliku niasose de niaahono kanena.</s>
     </seg>
     <seg type="verse" id="b.LUK.19.31">
      <s id="b.LUK.19.31.1">Nakoso o nyawa nisano nginika, 'Qadoohaso o keledai magena niaqehe,' de nitemo onaka, 'O Jou wodupa wapake.' "</s>
     </seg>
     <seg type="verse" id="b.LUK.19.32">
      <s id="b.LUK.19.32.1">Qabolo de Una Awi muri yasinoto magena itagi, de ona asa yamake maro o kia Una wotetemo onaka.</s>
     </seg>
     <seg type="verse" id="b.LUK.19.33">
      <s id="b.LUK.19.33.1">La o keledai ma bobiliku yasose de ma duhutu wakelelo de wasano onaka, "He!</s>
      <s id="b.LUK.19.33.2">Ngini magena nidooha.</s>
      <s id="b.LUK.19.33.3">Qadoohaso o keledai ma bobiliku niasose de niaqehe."</s>
     </seg>
     <seg type="verse" id="b.LUK.19.34">
      <s id="b.LUK.19.34.1">De o muri yasinoto yosango, "O Jou wodupa wapake bai!"</s>
     </seg>
     <seg type="verse" id="b.LUK.19.35">
      <s id="b.LUK.19.35.1">So ona o keledai magena yaaho Unaka, de manga juba yahoi so isinaho o keledai ma duduku.</s>
      <s id="b.LUK.19.35.2">Kagena de Una wisidola so womatamiye ma qokuka.</s>
     </seg>
     <seg type="verse" id="b.LUK.19.36">
      <s id="b.LUK.19.36.1">So ona ka itatagi yokahika o Yerusalemka.</s>
      <s id="b.LUK.19.36.2">Una asa wogila-gila, de kogena o ngekoko o nyawa yadadala manga juba isinaho, ma ngale Una iwisihoromati.</s>
     </seg>
     <seg type="verse" id="b.LUK.19.37">
      <s id="b.LUK.19.37.1">Ma orasi Una he dangade womasidiado o Yerusalemka, o Tala Zaitun ma ngunuku wokahuku, o bi nyawa yadadala Una wimote-mote gena yangodu asa o Gikimoi iwisigiliri.</s>
      <s id="b.LUK.19.37.2">Ona de manga nali imasagaga ma ngale o bi nonako ihahairani qangodu gena yakeleloka.</s>
     </seg>
     <seg type="verse" id="b.LUK.19.38">
      <s id="b.LUK.19.38.1">So itemo, "Igogou!</s>
      <s id="b.LUK.19.38.2">Ma Kolano wahino de o Jou Awi ronga.</s>
      <s id="b.LUK.19.38.3">So tanu Una magenaka o Gikimoi Awi laha wisicatu.</s>
      <s id="b.LUK.19.38.4">Hino powigiliri o Gikimoi Wikukuruye, sababu Una Awi sininga qaloha ngoneka!"</s>
     </seg>
     <seg type="verse" id="b.LUK.19.39">
      <s id="b.LUK.19.39.1">Kagena de o Farisi ma nyawa yamuruo naga yadadala manga sidongirabaka iwitemo o Yesuska, "He, Baba Guru!</s>
      <s id="b.LUK.19.39.2">Ani nyawa nimomote gena nasulo imapopongoka."</s>
     </seg>
     <seg type="verse" id="b.LUK.19.40">
      <s id="b.LUK.19.40.1">De Una wotemo, "Hiwa!</s>
      <s id="b.LUK.19.40.2">Sababu nakoso Ai nyawa imomote gena imapopongoka, de o bi teto magena lo asa imasagaga so Ngohi isigiliri bai!"</s>
     </seg>
     <seg type="verse" id="b.LUK.19.41">
      <s id="b.LUK.19.41.1">Ma orasi o Yesus he womasidiado o Yerusalemka, so o doku magena aku wakelelo, de Una asa wogari.</s>
     </seg>
     <seg type="verse" id="b.LUK.19.42">
      <s id="b.LUK.19.42.1">Una wotemo, "Kodo!</s>
      <s id="b.LUK.19.42.2">Ngini o Yerusalemka, kodo!</s>
      <s id="b.LUK.19.42.3">Ka qaloha nakoso o wange manena ngini nianako o kia aku o dame inigaho nginika.</s>
      <s id="b.LUK.19.42.4">Duma qangodu magena nisikelelowa.</s>
     </seg>
     <seg type="verse" id="b.LUK.19.43">
      <s id="b.LUK.19.43.1">Ma orasi done asa imasidiado, de nia saturu asa ngini inilawangi, de nifati inisigilolika kiano bato, sidago o ngeko moi lo ihiwa la ngini aku niloqa.</s>
     </seg>
     <seg type="verse" id="b.LUK.19.44">
      <s id="b.LUK.19.44.1">Ona magena asa nia doku de ma raba qangodu yabodito, sidago lo iruba de ituraba so ma teto ngai moi lo asa imalapangawa de o teto ma somoa.</s>
      <s id="b.LUK.19.44.2">Sababu ngini niwimaha-mahawa o Gikimoi Awi hino nginika la ngini winiriwo."</s>
     </seg>
     <seg type="verse" id="b.LUK.19.45">
      <s id="b.LUK.19.45.1">Qabolo de o Yesus wotagili o Gikimoi Awi Tahu ma lolohaka, de wasitodadaheno o nyawa yadala kagenadahu imasiiija, so Una wadusu,</s>
     </seg>
     <seg type="verse" id="b.LUK.19.46">
      <s id="b.LUK.19.46.1">de wotemo, "O Gikimoi Awi Jaji ma Buku ma rabaka isilelefo Una wotemo komanena, 'To Ngohi Ai tahu manena idadi o bi nyawa manga riho moi la kanena isuba de isumbayang Ngohika.'</s>
      <s id="b.LUK.19.46.2">De qadoohaso ngini niaaka ikokokoora manga dodutulu ma riho.</s>
      <s id="b.LUK.19.46.3">Ce!"</s>
     </seg>
     <seg type="verse" id="b.LUK.19.47">
      <s id="b.LUK.19.47.1">Kagena o wange isigeto-geto o Gikimoi Awi Tahuka Una wodoto.</s>
      <s id="b.LUK.19.47.2">O imamka ma bi sahe, de o bi guru agama, de lo o Yahudika manga roriri magena o ngeko isisari la o Yesus witago de witooma,</s>
     </seg>
     <seg type="verse" id="b.LUK.19.48">
      <s id="b.LUK.19.48.1">duma o ngeko moi lo yamakewa ma ngale manga edekati magena yaaka, sababu o nyawa yadadala foloi yodupa to Una Awi dodoto yoise.</s>
     </seg>
    </div>
    <div type="chapter" id="b.LUK.20">
     <seg type="verse" id="b.LUK.20.1">
      <s id="b.LUK.20.1.1">O wange moiku o Yesus wodoto de o habari qaloloha wasihabari o nyawa yadadala kagena o Gikimoi Awi Tahu ma lolohaka.</s>
      <s id="b.LUK.20.1.2">De imatodoka o imamka ma bi sahe, de o bi guru agama, de lo o Yahudika manga roriri yahino Unaka.</s>
     </seg>
     <seg type="verse" id="b.LUK.20.2">
      <s id="b.LUK.20.2.1">De ona wisano itemo Unaka, "Hika nomisingangasu ngomika, naguuna wonisulo de naguuna o haku wonihike Ngonaka, so kagunugo o Gikimoi Awi Tahu ma rabaka naaka komagena."</s>
     </seg>
     <seg type="verse" id="b.LUK.20.3">
      <s id="b.LUK.20.3.1">De Una wosango wotemo, "Ngohi lo tinisano kasi.</s>
      <s id="b.LUK.20.3.2">Hika ngini niasango,</s>
     </seg>
     <seg type="verse" id="b.LUK.20.4">
      <s id="b.LUK.20.4.1">o Yohanes o nyawa waosi gena naguuna o haku wihike, o nyawano eko o Gikimoino."</s>
     </seg>
     <seg type="verse" id="b.LUK.20.5">
      <s id="b.LUK.20.5.1">Kagena de ona manga sidongirabaka imatekebicara moi de moika itemo, "Nakoso ngone potemo o haku o Gikimoino, done Una wonasitemo, 'Nako komagena, de qadoohaso o Yohanes Wooosi niwipiricayawa.'</s>
     </seg>
     <seg type="verse" id="b.LUK.20.6">
      <s id="b.LUK.20.6.1">Duma isusali nako potemo de o haku o nyawano, upa sidago o nyawa yadadala de o bi teto gena ngone inasipapaka, sababu ona itemo o Yohanes una magena o nabi moi."</s>
     </seg>
     <seg type="verse" id="b.LUK.20.7">
      <s id="b.LUK.20.7.1">So cawali isango itemo, "Ngomi mianakowa o haku magena kiano una wamake."</s>
     </seg>
     <seg type="verse" id="b.LUK.20.8">
      <s id="b.LUK.20.8.1">So kagena de Una wotemo onaka, "Nako komagena, Ngohi lo toholu todedemo nginika de naguuna awi haku so Ngohi taaka o moi-moi qangodu manena."</s>
     </seg>
     <seg type="verse" id="b.LUK.20.9">
      <s id="b.LUK.20.9.1">So komagena qabolo de o Yesus wadoto o bi nyawa yadadalaka, de wotemo onaka to Una Awi ade-ade komanena, "Kanaga o nyawa moi awi anggur raki wosidato.</s>
      <s id="b.LUK.20.9.2">Qabolo de o anggur ma raki magena wosisewaka o nyawa yamuruo naga yamomanaraka, kagena de una womajoboka o doku ma somoaka, de ka iteka poli kagena wogoge.</s>
     </seg>
     <seg type="verse" id="b.LUK.20.10">
      <s id="b.LUK.20.10.1">Ma orasi yaadoka o anggur ma sopo yautu, o nyawa una magena wisidingo awi nyawa wogogilalo moi la wotagi kadoka to una awi raki yamomanaraka de ma ngale waqehe to una awi raki ma gimina.</s>
      <s id="b.LUK.20.10.2">Duma wogogilalo gena awi rakika imomanara ona magena wingangapoka, de wisulo una woliho ka womamuruoye.</s>
     </seg>
     <seg type="verse" id="b.LUK.20.11">
      <s id="b.LUK.20.11.1">La o raki ma duhutu una magena wisidingo kali o nyawa wogogilalo moili.</s>
      <s id="b.LUK.20.11.2">Duma una magena lo yomomanara ona magena wingangapo kali, gila-gila witotadi de widodoa so wisulo una lo woliho ka womamuruoye.</s>
     </seg>
     <seg type="verse" id="b.LUK.20.12">
      <s id="b.LUK.20.12.1">O raki ma duhutu una magena wisidingo kali o nyawa wogogilalo ma saangeka, duma una wogogilalo magena iwingangapoli de lo iwiumo o raki ma nokika.</s>
     </seg>
     <seg type="verse" id="b.LUK.20.13">
      <s id="b.LUK.20.13.1">Kagena de o raki ma duhutu magena wotemo, 'Ngohi o kiali taaka.</s>
      <s id="b.LUK.20.13.2">Ngohi asa tasidingo kali ai ngopa masirete towidododara.</s>
      <s id="b.LUK.20.13.3">Igogou, done ai ngopa masirete so iwihoromati.'</s>
     </seg>
     <seg type="verse" id="b.LUK.20.14">
      <s id="b.LUK.20.14.1">Duma imomanara ona magena wikelelo de itemo moi de moika, 'Una magena bai!</s>
      <s id="b.LUK.20.14.2">Una o warisi ma jojoho.</s>
      <s id="b.LUK.20.14.3">Hino la ngone una powitoomaka, ma ngale ngone pamake to una awi warisi.'</s>
     </seg>
     <seg type="verse" id="b.LUK.20.15">
      <s id="b.LUK.20.15.1">Kagena de o ngopa magena iwisoroma so o raki ma duduka de kagena asa ona iwitoomaka."</s>
      <s id="b.LUK.20.15.2">So kagena de o Yesus o ade-ade magena wosijarita qabolo de wasano wotemo, "So o raki ma duhutu una magena asa o kia una waaka.</s>
     </seg>
     <seg type="verse" id="b.LUK.20.16">
      <s id="b.LUK.20.16.1">Bilasu una wahino de watooma o bi nyawa imomanara ona magena, de gila-gila o raki magena wosisewa kali o nyawa imomanara ma somoaka."</s>
      <s id="b.LUK.20.16.2">Ma orasi o nyawa magena o ade-ade manena yoise, de ona itemo, "Upa sidago ka idadi komagena bai!"</s>
     </seg>
     <seg type="verse" id="b.LUK.20.17">
      <s id="b.LUK.20.17.1">Magena de o Yesus wakeri-keri onaka de wotemo, "Nako komagena, de niawosaka o gimina manena o Gikimoi Awi Jaji ma Buku ma rabaka, 'O teto o tukang yahoholu de yapapakewa magena done asa isiaka de idadi o tahu ma sosoqe ma teto ma nonoma.'</s>
     </seg>
     <seg type="verse" id="b.LUK.20.18">
      <s id="b.LUK.20.18.1">O bi nyawa la kanaga Ngohi iholuka, ona magena imatero maro o rube moi kanaga o tetoku itura so ipoloteka, eko lo o rube moiku kanaga o teto moi yodutura so o rube gena imeremoka."</s>
     </seg>
     <seg type="verse" id="b.LUK.20.19">
      <s id="b.LUK.20.19.1">O bi guru agama de lo o imamka ma bi sahe to Una Awi ade-ade gena yoise, de ona yanako Una wasimeta onaka.</s>
      <s id="b.LUK.20.19.2">So kagena de ona imasikadailako la o orasi magenaka tanu Una iwitago.</s>
      <s id="b.LUK.20.19.3">Duma ma ngale ona yamodo o bi nyawa yadadala, so ona idadi kawa yaaka.</s>
     </seg>
     <seg type="verse" id="b.LUK.20.20">
      <s id="b.LUK.20.20.1">So ona magena o ngeko moi yosari la aku Una witago.</s>
      <s id="b.LUK.20.20.2">Ona asa o nyawa yabaja de yasulo la ona magena itagi imaaka maro o nyawa manga sininga ibolowo, duma de manga edekati Una iwisabatolo de o sosano moi, ma ngale Una iwisisala de iwikalaki ma gubernurka.</s>
     </seg>
     <seg type="verse" id="b.LUK.20.21">
      <s id="b.LUK.20.21.1">So ona yababaja magena yahino de itemo Unaka, "Baba Guru, ngomi mianako igogou Ngona nadedemo de nasidoto itiai nagoonaka bato maro o kia o Gikimoi Awi dupa bilasu paaka.</s>
     </seg>
     <seg type="verse" id="b.LUK.20.22">
      <s id="b.LUK.20.22.1">Komagena so hika nomisingangasu, ka qaloha o balastengi pofangu ma Kolano Wilalamo ma Kaisarka, eko upa."</s>
     </seg>
     <seg type="verse" id="b.LUK.20.23">
      <s id="b.LUK.20.23.1">Duma o Yesus wanako to ona manga sihaga so wotemo ona magenaka,</s>
     </seg>
     <seg type="verse" id="b.LUK.20.24">
      <s id="b.LUK.20.24.1">"Hika niaahono la tanano o pipi ngai moi.</s>
      <s id="b.LUK.20.24.2">Ma dulada de ma lefo to naguuna manena."</s>
      <s id="b.LUK.20.24.3">De ona yosango itemo, "To ma Kaisar awi dulada de awi lefo."</s>
     </seg>
     <seg type="verse" id="b.LUK.20.25">
      <s id="b.LUK.20.25.1">Kagena de Una wotemo, "So o kia naga la igogou to ma Kaisar gena bilasu niahike ma Kaisarka, de o kia naga la igogou to Gikimoi magena bilasu niahike o Gikimoika."</s>
     </seg>
     <seg type="verse" id="b.LUK.20.26">
      <s id="b.LUK.20.26.1">Kagena o bi nyawa manga simaka de ona Awi saturu magena ka Awi demo moi lo yaakuwa iwisabatolo.</s>
      <s id="b.LUK.20.26.2">Awi demo magena yoise qabolo de ona yangodu yosawangi, so ona ka imapopongoka.</s>
     </seg>
     <seg type="verse" id="b.LUK.20.27">
      <s id="b.LUK.20.27.1">O Sadukika ma nyawa yamuruo naga yahino o Yesuska, ma ngale manga edekati Una wisabatolo.</s>
      <s id="b.LUK.20.27.2">Ona magena yopiricayawa o dodoto maro o nyawa isoneka de asa ioho kali, so wisano Unaka, de itemo komanena,</s>
     </seg>
     <seg type="verse" id="b.LUK.20.28">
      <s id="b.LUK.20.28.1">"Baba Guru, o bobita o Musa walelefo ma ngale ngone inangoduka, nakoso yanau moi la wosone de o ngopa wamake waasi, bilasu ma nongoruku asa womikawi kali ma ria ma balo muna magena, la o ngopa yamake de o ngopa magena wisikagena imatero de ka ma ria wososone awi buo.</s>
     </seg>
     <seg type="verse" id="b.LUK.20.29">
      <s id="b.LUK.20.29.1">Kanaga idadika ona magena o gianongoru yatumudingika.</s>
      <s id="b.LUK.20.29.2">Woriria wokawi qabolo duma awi ngopa ihiwasi de wosoneka.</s>
     </seg>
     <seg type="verse" id="b.LUK.20.30">
      <s id="b.LUK.20.30.1">Bolo, de ma nongoruku womikawi kali ma ria ma balo magena, duma o ngopa yamake waasi de wosone kali.</s>
     </seg>
     <seg type="verse" id="b.LUK.20.31">
      <s id="b.LUK.20.31.1">Komagena idadi de imaaka imakoketero sidago ma nongoru yaruwange, de itagi gila-gila sidago ma bati awi gianongoru yatumudingi ma kawi ma mata-mataka, duma o ngopa yamake waasi de wosone kali.</s>
     </seg>
     <seg type="verse" id="b.LUK.20.32">
      <s id="b.LUK.20.32.1">De ma dodoguku o ngopeqeka muna magena lo mosoneka.</s>
     </seg>
     <seg type="verse" id="b.LUK.20.33">
      <s id="b.LUK.20.33.1">So ma orasi imasidiado o nyawa isosone ioho kali done naguuna womasipeqeka.</s>
      <s id="b.LUK.20.33.2">Ena momongo, yatumudingi magena yangodu makawika."</s>
     </seg>
     <seg type="verse" id="b.LUK.20.34">
      <s id="b.LUK.20.34.1">Kagena de Una wosango wotemo, "O bi nyawa o dunia manenaka imasipeqeka de lo imasiroka.</s>
     </seg>
     <seg type="verse" id="b.LUK.20.35">
      <s id="b.LUK.20.35.1">Duma o nyawa isosoneka la o Gikimoi wahiri itiaika bilasu o orasi ma simaka o dunia qamomuaneka de ioho kali, ona magena he ikawi kawa.</s>
     </seg>
     <seg type="verse" id="b.LUK.20.36">
      <s id="b.LUK.20.36.1">Sababu ona magena ioho maro o malaikat, so komagena ona lo asa isone kawa.</s>
      <s id="b.LUK.20.36.2">Ona magena o Gikimoi Awi ngopa-ngopa, sababu Una wasioho kali.</s>
     </seg>
     <seg type="verse" id="b.LUK.20.37">
      <s id="b.LUK.20.37.1">De lo ma ngale o nyawa isosoneka yasioho kali, o Musa awi lefo ma rabaka wosikelelo itiai o nyawa asa ioho kali.</s>
      <s id="b.LUK.20.37.2">Ena gena, o jarita ma ngale o ngangaru de o uku ma sora duma o ngangaru magena qaukuwa.</s>
      <s id="b.LUK.20.37.3">Ma orasi magegena o Jou Gikimoi Una magena wipeto 'o Abraham awi Gikimoi, o Ishak awi Gikimoi, de lo o Yakub awi Gikimoi.'</s>
     </seg>
     <seg type="verse" id="b.LUK.20.38">
      <s id="b.LUK.20.38.1">So bilasu o demo magena niasahe o Abraham, o Ishak, de lo o Yakub ngaroko iqoqomaka yosoneka, duma ona ka yooho.</s>
      <s id="b.LUK.20.38.2">Sababu upa o nyawa isosone la o Gikimoi wisuba, duma o nyawa iooho gena ka wisuba-subasi.</s>
      <s id="b.LUK.20.38.3">To Una Awi simaka o bi nyawa yangodu ka yoooho."</s>
     </seg>
     <seg type="verse" id="b.LUK.20.39">
      <s id="b.LUK.20.39.1">So qabolo de o guru agama yamuruo naga yotemo Unaka, "Baba Guru, Ani sango gena foloi qaloha bai!"</s>
     </seg>
     <seg type="verse" id="b.LUK.20.40">
      <s id="b.LUK.20.40.1">Kagena de o nyawa moi lo yobarani kawa wisano Unaka.</s>
     </seg>
     <seg type="verse" id="b.LUK.20.41">
      <s id="b.LUK.20.41.1">So o Yesus wotemo o bi guru agama ona magenaka, "Qadoohaso aku nitemo o Salamati ma Kolano Una magena Awi sihino o Daud awi ahelino.</s>
     </seg>
     <seg type="verse" id="b.LUK.20.44">
      <s id="b.LUK.20.44.1">Salanta o Daud masirete lo de o Gurumi Qatetebi ma kuasa sidago lo wipeto Unaka 'Ai Jou'.</s>
      <s id="b.LUK.20.44.2">Kanaga isilefo o Mazmur ma Bukuka o Daud wotemo, 'O Jou Gikimoi wotemo ai Jouka: Nomatamiye to Ngohi Ai girinaka la Ai horomati namake sidago Ani saturu taaka la yahino inisuba Ngonaka.'</s>
      <s id="b.LUK.20.44.3">So nakoso igogou o Daud wiaso Una awi Jou, done imaaka idodooha so ona itemo, o Salamati ma Kolano Awi aheli ma sihino o Daudno."</s>
     </seg>
     <seg type="verse" id="b.LUK.20.45">
      <s id="b.LUK.20.45.1">Ma orasi o bi nyawa ona magena kanaga o Yesus Awi demo yoise, de Una watemo wimomote ona magenaka,</s>
     </seg>
     <seg type="verse" id="b.LUK.20.46">
      <s id="b.LUK.20.46.1">"Nimasisitiari o bi guru agama ona magena.</s>
      <s id="b.LUK.20.46.2">Ona yodupa manga juba ikukuruku imasitibaka de itagi yakahika o pasarka la o nyawa yahoromati.</s>
      <s id="b.LUK.20.46.3">Ona magena lo yodupa imatami ma simaka o puji ma tahuka de lo o rarame ma rabaka, la ma ngale o nyawa yakelelo bai!</s>
     </seg>
     <seg type="verse" id="b.LUK.20.47">
      <s id="b.LUK.20.47.1">Ona magena o ngopeqeka ibabalo yasihaga de o damato yasiosi so ma duuru de manga tahu lo yakooraka.</s>
      <s id="b.LUK.20.47.2">Ma ngale manga sala de manga dorou yodidu, so ona isumbayang de ma demo yakuru-kuru la o nyawa yasigiliri.</s>
      <s id="b.LUK.20.47.3">Igogou, totemo nginika!</s>
      <s id="b.LUK.20.47.4">Done to ona manga manara magena o Gikimoi wafanggali qatubuso icarawa."</s>
     </seg>
    </div>
    <div type="chapter" id="b.LUK.21">
     <seg type="verse" id="b.LUK.21.1">
      <s id="b.LUK.21.1.1">O Gikimoi Awi Tahu ma rabaka o Yesus watailako o nyawa ikakaya manga suba yongado o boruaku.</s>
     </seg>
     <seg type="verse" id="b.LUK.21.2">
      <s id="b.LUK.21.2.1">De lo womikelelo kagena o ngopeqeka mobabalo moi de mosususa lo mahino.</s>
      <s id="b.LUK.21.2.2">Muna lo ami suba matota, kodo, cawali o pipi o tembaga o sengi sinoto.</s>
     </seg>
     <seg type="verse" id="b.LUK.21.3">
      <s id="b.LUK.21.3.1">De Una wotemo, "Niakelelo!</s>
      <s id="b.LUK.21.3.2">Nginika tinisingangasu igogou, mobabalo mosususa magena mongado foloi ilamo, nako positetero de o nyawa yangodu manga suba o boruaku yongangado gena.</s>
     </seg>
     <seg type="verse" id="b.LUK.21.4">
      <s id="b.LUK.21.4.1">Sababu ona magena yahike ma sihino to ona manga arata eko manga pipi yadodiahi ma soohuka.</s>
      <s id="b.LUK.21.4.2">Duma mobabalo muna magena ami arata ihiwa, so cawali kamagena de ma ngale ami oho so magena lo mahikeka."</s>
     </seg>
     <seg type="verse" id="b.LUK.21.5">
      <s id="b.LUK.21.5.1">O orasi magena kanaga o nyawa itemo o Yesuska, "Pei!</s>
      <s id="b.LUK.21.5.2">O Gikimoi Awi Tahu ilalamo manena qaloha icarawa!</s>
      <s id="b.LUK.21.5.3">O bi teto qaloha idadi ma paramata de lo yadiahi qaloha o bi kia naga isisusuba o Gikimoika."</s>
      <s id="b.LUK.21.5.4">Komagena so Una wotemo,</s>
     </seg>
     <seg type="verse" id="b.LUK.21.6">
      <s id="b.LUK.21.6.1">"Done ma orasi asa imasidiado, de o bi moi-moi kagena niakokelelo qangodu magena asa iruba de ituraba, so o tahu-tahu magena ma teto o ngai moi lo asa imalapangawa de o teto ma somoa."</s>
     </seg>
     <seg type="verse" id="b.LUK.21.7">
      <s id="b.LUK.21.7.1">Kagena de o Yesus Awi muri-muri wisano Unaka itemo, "Baba Guru, hika nomisingangasu muruoka asa o hali notetemo magena idadi.</s>
      <s id="b.LUK.21.7.2">De lo nomisidumu o nonako o kia idadi nakoso ma orasi imasidiado."</s>
     </seg>
     <seg type="verse" id="b.LUK.21.8">
      <s id="b.LUK.21.8.1">Una wasango onaka wotemo, "Nimasitiari qaloha, upa sidago ngini inisihaga.</s>
      <s id="b.LUK.21.8.2">Sababu o nyawa yadadala asa yahino de itemo, 'Ngohi manena qabolo o Salamati ma Kolano,' de lo 'Ma orasi he idumuka.'</s>
      <s id="b.LUK.21.8.3">Ngaroko komagena, duma upa ona niamote.</s>
     </seg>
     <seg type="verse" id="b.LUK.21.9">
      <s id="b.LUK.21.9.1">So nakoso niise o habari ma ngale o kudoti de lo o gangamo isigoko gena, upa lo nimodo.</s>
      <s id="b.LUK.21.9.2">O moi-moi magena bilasu idadi iqoma, duma upa nitemo magena o dunia ma dodogu ma orasi imasidiadoka."</s>
     </seg>
     <seg type="verse" id="b.LUK.21.10">
      <s id="b.LUK.21.10.1">Kagena de Una wosingangasu wotemo, "O bangsa moi yasaturu o bangsa ma somoa, o kolano moi asa yakudoti o kolano ma somoa.</s>
     </seg>
     <seg type="verse" id="b.LUK.21.11">
      <s id="b.LUK.21.11.1">Kiaka o dunia ma qokuka asa idadi o osu de o diwotu de lo kiaka bato o bare so o ino asa ihiwa de lo o panyake qatotubuso.</s>
      <s id="b.LUK.21.11.2">De o dipaka lo asa idadi o bi nonako pomomodo ma bio idala.</s>
     </seg>
     <seg type="verse" id="b.LUK.21.12">
      <s id="b.LUK.21.12.1">Duma qangodu magena idadi waasi, de ngini asa nitago, de nisangisara, de lo ningaho o bi puji ma tahuka de o bi buika.</s>
      <s id="b.LUK.21.12.2">De lo ngini asa ningaho o kolanoka eko o bobaretaka ma sababu ngini to Ngohi Ai nyawa nimomote.</s>
     </seg>
     <seg type="verse" id="b.LUK.21.13">
      <s id="b.LUK.21.13.1">Gena ka orasi moi la ma ngale to ngini nia piricaya Ngohika gena niasingangasu onaka.</s>
     </seg>
     <seg type="verse" id="b.LUK.21.14">
      <s id="b.LUK.21.14.1">De nia sininga nisiputuru kasi, la ma ngale ngini masirete o kia bato nisinako itiai gena upa he nia sininga isusa.</s>
     </seg>
     <seg type="verse" id="b.LUK.21.15">
      <s id="b.LUK.21.15.1">Sababu Ngohi masirete asa o demo ma buturu de lo o cawaro gena tinihike itiai nginika, sidago nia saturu moi lo yaakuwa o kia naga nitetemo gena yasango eko isiholu.</s>
     </seg>
     <seg type="verse" id="b.LUK.21.17">
      <s id="b.LUK.21.17.1">O orasi magena de ngini manena o nyawa yangodu asa niduhudu sababu ngini Ngohi nimomote.</s>
      <s id="b.LUK.21.17.2">Done asa idadi to ngini nia baba de nia awa, nia gianongoru, de lo nia dodiao inisidoa nia saturuka, de nimuruo naga asa initooma.</s>
     </seg>
     <seg type="verse" id="b.LUK.21.18">
      <s id="b.LUK.21.18.1">Duma igogou o kia naga moi lo upa idadi nginika, nia hutu nia saheka ngai moi lo done asa isisawa.</s>
     </seg>
     <seg type="verse" id="b.LUK.21.19">
      <s id="b.LUK.21.19.1">Duma nakoso ngini nia piricaya Ngohika qaputuru sidago o dunia ma dodogu imasidiado, igogou ngini magena done asa o oho ikokakali niamake."</s>
     </seg>
     <seg type="verse" id="b.LUK.21.20">
      <s id="b.LUK.21.20.1">"Ma orasika asa niakelelo o Yerusalem isigilolino gena o saturu ma prajurit, de ngini asa nianako, igogou iteka kawa de o doku manena asa isituraba.</s>
     </seg>
     <seg type="verse" id="b.LUK.21.21">
      <s id="b.LUK.21.21.1">So nakoso niakelelo, de nagoona o Yudea ma daeraka bilasu yoloqa o talaye.</s>
      <s id="b.LUK.21.21.2">Nagoona kanaga kota ma rabaka lo bilasu ka yodoloqa, de lo nagoona kanaga o kota ma duduka upa he iwosa o kota ma rabaka.</s>
     </seg>
     <seg type="verse" id="b.LUK.21.22">
      <s id="b.LUK.21.22.1">Sababu o orasi magena o Gikimoi Awi saturu wasangisara, ena gena ma orasi yaadoka, la o bi moi-moi isilelefo to Una Awi Jaji ma Buku ma rabaka qangodu asa isiganapu.</s>
     </seg>
     <seg type="verse" id="b.LUK.21.23">
      <s id="b.LUK.21.23.1">De yasibodito ilamo o bi ngopeqeka yatotilibuka de o bi awa la manga ngopa ka yasusususi.</s>
      <s id="b.LUK.21.23.2">Kodo!</s>
      <s id="b.LUK.21.23.3">Isusa ona yoloqa.</s>
      <s id="b.LUK.21.23.4">Sababu igogou asa idadi o sangisara ilalamo o Gikimoino o doku qangodu de lo ma nyawaka.</s>
     </seg>
     <seg type="verse" id="b.LUK.21.24">
      <s id="b.LUK.21.24.1">Ona ma binuka asa yatooma de o sumarangi.</s>
      <s id="b.LUK.21.24.2">Ma binukali asa yatago de yangaho o bi bangsa ma somoaka, ena gena o Yahudi ma bi nyawa yasowo.</s>
      <s id="b.LUK.21.24.3">De o Yerusalem ma doku magena done asa yasidipito de lo yabidoto, sidago ma orasi o Gikimoi wasitatapu onaka, gena yaado so isiganapuka."</s>
     </seg>
     <seg type="verse" id="b.LUK.21.25">
      <s id="b.LUK.21.25.1">"O orasi magenaka asa o wange, de o ngoosa, de lo o bi ngoma o dipaka kanaga o nonako pakelelo.</s>
      <s id="b.LUK.21.25.2">O bi bangsa yangodu asa manga sininga isusa de lo igamamu icarawa yoise o teoka o moku-moku de o bao imakataga ma kuguru.</s>
     </seg>
     <seg type="verse" id="b.LUK.21.26">
      <s id="b.LUK.21.26.1">Sidago o nyawa asa yatodoka de yomodo so yosone, yakelelo o kia naga idadadi o dunia ma sigilolika.</s>
      <s id="b.LUK.21.26.2">Sababu o dipa lo ihiti so o moi-moi qangodu o dipaka ma dodagi he yamote kawa.</s>
     </seg>
     <seg type="verse" id="b.LUK.21.27">
      <s id="b.LUK.21.27.1">Ma orasi magena de asa o bi nyawa yangodu Ngohi, o Nyawa ma Duhutu, ikelelo tahino touti o lobi-lobi ma rabaku de to Ngohi Ai mulia ma siwa tomasisaoka de Ai kuasa ma buturu.</s>
     </seg>
     <seg type="verse" id="b.LUK.21.28">
      <s id="b.LUK.21.28.1">Nakoso o orasi magena isolano o bi moi-moi qangodu idadi, de ngini nia sininga nisiputuru de lo nimamataga, sababu ma orasi he imasidiado to ngini nia sangisarano asa inipalako."</s>
     </seg>
     <seg type="verse" id="b.LUK.21.29">
      <s id="b.LUK.21.29.1">Qabolo de o Yesus wosiade-ade wotemo onaka, "Niatailako o ara ma hutu de lo o gota ma hutu ma somoaka.</s>
     </seg>
     <seg type="verse" id="b.LUK.21.30">
      <s id="b.LUK.21.30.1">Nakoso niakelelo itoori de lo iboboko, magena inisinonako o ogo ilalamo idumuka.</s>
     </seg>
     <seg type="verse" id="b.LUK.21.31">
      <s id="b.LUK.21.31.1">Komagena lo nakoso o susa de o sangisara qangodu Ngohi tododedemoka la idadi gena, nianako ma orasi he idumuka o Gikimoi asa wopareta maro o kolano moi o duniaka.</s>
     </seg>
     <seg type="verse" id="b.LUK.21.32">
      <s id="b.LUK.21.32.1">So ngini tinisingangasu igogou, o nyawa yangodu iooho manena isone waasi, de o bi sangisara ma hali moi-moi manena done asa idadi de imaaka.</s>
     </seg>
     <seg type="verse" id="b.LUK.21.33">
      <s id="b.LUK.21.33.1">So o dipa de o tona asa isisa de qalutu, duma Ai demo de Ai dodoto asa itagi gila-gila de ma dodogu ihiwa."</s>
     </seg>
     <seg type="verse" id="b.LUK.21.34">
      <s id="b.LUK.21.34.1">"Nimajaga qaloha, upa sidago ngini nirame-rame ifoloi de nidalu, eko o orasi isigeto-geto niosininga ka nia oho o duniaka, sidago done Ai wange Ngohi tahino kali gena inisitodokano de ngini nimasidailako waasi.</s>
     </seg>
     <seg type="verse" id="b.LUK.21.35">
      <s id="b.LUK.21.35.1">Sababu Ai wangeka magena asa o bi nyawa yangoduka yatodoka, maro o haiwani moi qatodoka de o sabatolo.</s>
     </seg>
     <seg type="verse" id="b.LUK.21.36">
      <s id="b.LUK.21.36.1">So bilasu ngini salalu nimajaga de nia dailakoka, de lo niwigolo o Gikimoika la ngini asa niamoku niputuru o sangisara qangodu kiaka asa idadadi gena, sidago aku Ngohi o Nyawa ma Duhutuka nirisima."</s>
     </seg>
     <seg type="verse" id="b.LUK.21.37">
      <s id="b.LUK.21.37.1">O orasi magena o wangeka gena o Yesus wodoto o Gikimoi Awi Tahuka, de qaputuku Una womasihoika o kota magenano, de wotagi womasidodogu o Zaitun ma Talaka.</s>
     </seg>
     <seg type="verse" id="b.LUK.21.38">
      <s id="b.LUK.21.38.1">De o goginita isigeto-geto o bi nyawa yadadala yotagi o Gikimoi Awi Tahuka imatolomu yodupa yoise to Una Awi dodoto.</s>
     </seg>
    </div>
    <div type="chapter" id="b.LUK.22">
     <seg type="verse" id="b.LUK.22.1">
      <s id="b.LUK.22.1.1">O Roti ma Ragi Ihihiwa ma Rarame he idumu, gena isironga lo o Paskah ma Wange ma Rarame.</s>
     </seg>
     <seg type="verse" id="b.LUK.22.2">
      <s id="b.LUK.22.2.1">O imamka ma bi sahe de o bi guru agama, sababu yamodo o nyawa yadadalaka, so ona manga edekati o ngeko isisari ma ngale o Yesus witago de witooma.</s>
     </seg>
     <seg type="verse" id="b.LUK.22.3">
      <s id="b.LUK.22.3.1">Kagena de o Yudas wisironga lo o Iskariot, o muri moi o Yesus Awi muri yamogiowo de sinoto manga dongirabano, una magenaka o Iblis asa wingosa de iwipareta.</s>
     </seg>
     <seg type="verse" id="b.LUK.22.4">
      <s id="b.LUK.22.4.1">So wotagi de imatekebicara de o imamka ma bi sahe de lo o Gikimoi Awi Tahu yojojajaga ma ngale ma ngeko idodooha o Yesus iwisiija.</s>
     </seg>
     <seg type="verse" id="b.LUK.22.5">
      <s id="b.LUK.22.5.1">So ona magena manga sininga imore de qanali de wisijaji asa o pipi wihike unaka.</s>
     </seg>
     <seg type="verse" id="b.LUK.22.6">
      <s id="b.LUK.22.6.1">Una wosimote so kagena de wosolano o ngeko wosisari la o Yesus wisiija, de o nyawa yadadala ona magena moiwa yanako.</s>
     </seg>
     <seg type="verse" id="b.LUK.22.7">
      <s id="b.LUK.22.7.1">O orasi o Roti ma Ragi Ihihiwa ma Rarame imasidiadoka, de o wange ma nonomaka magena o Paskah ma duba-duba ma goho yatola.</s>
     </seg>
     <seg type="verse" id="b.LUK.22.8">
      <s id="b.LUK.22.8.1">O Yesus waaso o Petrus de o Yohanes, de wasulo onaka, "Nitagi la to ngone nanga Paskah ma ino nisidailako."</s>
     </seg>
     <seg type="verse" id="b.LUK.22.9">
      <s id="b.LUK.22.9.1">De ona yosano Unaka, "Baba, kiaka nodupa ngomi misidailako."</s>
     </seg>
     <seg type="verse" id="b.LUK.22.10">
      <s id="b.LUK.22.10.1">So wotemo onaka, "Ma orasi ngini kadoka niwosa o dokuka, done o nyawa moi niwimake o rube de ma akeka waaho.</s>
      <s id="b.LUK.22.10.2">Una magena niwimote-mote sidago o tahu kiaka wowosa,</s>
     </seg>
     <seg type="verse" id="b.LUK.22.11">
      <s id="b.LUK.22.11.1">de nitemo o tahu ma duhutu magenaka, 'Baba Guru wosano, o ngihi kiaka Una de Awi muri-muri asa ioqo o Paskah ma ino.'</s>
     </seg>
     <seg type="verse" id="b.LUK.22.12">
      <s id="b.LUK.22.12.1">So o nyawa una magena asa wasidumu kadaku ma qokuka o ngihi moi ilalamo.</s>
      <s id="b.LUK.22.12.2">Nako ma ngihi magena isidiahi de isidailako qaboloka, ma meja de ma bako lo isifatoka.</s>
      <s id="b.LUK.22.12.3">Kagena o ino nisidailako ma ngale ngone inangodu."</s>
     </seg>
     <seg type="verse" id="b.LUK.22.13">
      <s id="b.LUK.22.13.1">Kagena de ona yotagi de kadoka ona yamake maro o kia Una wotetemo.</s>
      <s id="b.LUK.22.13.2">So ona asa isidailako o Paskah ma ino magena.</s>
     </seg>
     <seg type="verse" id="b.LUK.22.14">
      <s id="b.LUK.22.14.1">La qaputuku o tahu magenaka o Yesus de Awi muri yamogiowo de sinoto yogogeku yooqo.</s>
     </seg>
     <seg type="verse" id="b.LUK.22.15">
      <s id="b.LUK.22.15.1">De Una wotemo onaka, "O susa de o sangisara tamake waasi de Ngohi foloi todupa tooqo o Paskah ma ino manena dede ngini.</s>
     </seg>
     <seg type="verse" id="b.LUK.22.16">
      <s id="b.LUK.22.16.1">Sababu Ngohi totemo, igogou Ngohi asa tooqo kawa o Paskah ma ino manena sidago idadi la pooqoli done o orasi ma simaka, nakoso o Gikimoi wopareta maro o kolano moi o duniaka."</s>
     </seg>
     <seg type="verse" id="b.LUK.22.17">
      <s id="b.LUK.22.17.1">Kagena de Una o anggur ma udo-udo waqehe de Awi sukuru idola o Gikimoiye, de wotemo Awi muri-murika, "Manena niaqehe de nisitoku,</s>
     </seg>
     <seg type="verse" id="b.LUK.22.18">
      <s id="b.LUK.22.18.1">sababu o orasi manena Ngohi totemo nginika, o orasi manena bato Ngohi done o anggur manena taudo kawa, sidago ma orasi imasidiadoka o Gikimoi wodadi o kolano o dunia qamomuane ma raba kasi."</s>
     </seg>
     <seg type="verse" id="b.LUK.22.19">
      <s id="b.LUK.22.19.1">Qabolo de Una magena kanaga o roti waqehe so Awi sukuru watide o Gikimoiye.</s>
      <s id="b.LUK.22.19.2">Qabolo de o roti magena watepi-tepi de to Una Awi gia, de gila-gila Awi muri-murika wasitoku de wotemo, "Manena to Ngohi Ai rohe ((ma ngale ngini gena tinihikeka.</s>
      <s id="b.LUK.22.19.3">Magena niaaka maro o sosininga moi Ngohika."</s>
     </seg>
     <seg type="verse" id="b.LUK.22.20">
      <s id="b.LUK.22.20.1">De komagena lo yooqo qabolo, de Una magena kanaga o anggur ma udo-udo waqehe de wotemo, "O udo-udo manena ma ngale to Ngohi Ai au ikokopola gena ma meta nginika, inisinako igogou o Gikimoi Awi jaji qamomuane.))</s>
     </seg>
     <seg type="verse" id="b.LUK.22.21">
      <s id="b.LUK.22.21.1">Duma nianano!</s>
      <s id="b.LUK.22.21.2">Naguuna done asa woisiiija Ngohi, una magena kanaga Ai dateka de wooqo dede Ngohi bai!</s>
     </seg>
     <seg type="verse" id="b.LUK.22.22">
      <s id="b.LUK.22.22.1">Igogou, Ngohi o Nyawa ma Duhutu manena asa tosone maro o kia o Gikimoi wositatapuka.</s>
      <s id="b.LUK.22.22.2">Duma naguuna woisiiija Ngohi, kodo, o nyawa una magena awi bodito qatubuso!"</s>
     </seg>
     <seg type="verse" id="b.LUK.22.23">
      <s id="b.LUK.22.23.1">O demo magena yoise, so Awi muri-muri imakokasano manga sidongirabano naguuna sidago asa waaka komagena.</s>
     </seg>
     <seg type="verse" id="b.LUK.22.24">
      <s id="b.LUK.22.24.1">Kagena de o Yesus Awi muri-muri imatekesikoholu moi de moika, ma ngale to ona manga sidongirabaka naguuna wieto ifoloi wolamo.</s>
     </seg>
     <seg type="verse" id="b.LUK.22.25">
      <s id="b.LUK.22.25.1">So Una wotemo onaka, "Ngini ningodu nianako o Yahudika ma nyawa yasowo manga bobareta to ona manga kawasa yasidipito so manga oho isangisara.</s>
      <s id="b.LUK.22.25.2">De o bobareta ngaroko yosidipito, duma ona magena yodupa ka yaaso 'ona la kanaga de manga sininga ma loha o kawasaka'.</s>
     </seg>
     <seg type="verse" id="b.LUK.22.26">
      <s id="b.LUK.22.26.1">Duma ngini upa komagena.</s>
      <s id="b.LUK.22.26.2">Kanaga o ngeko moili, nagoona yodupa yolamo to ngini nia sidongirabaka ona magena bilasu imahadoku.</s>
      <s id="b.LUK.22.26.3">De nagoona yopopareta ona magena bilasu ileleleani nginika.</s>
     </seg>
     <seg type="verse" id="b.LUK.22.27">
      <s id="b.LUK.22.27.1">Upa ngini nitemo o nyawa nagoona ifoloi yolamo gena, ona magena la kanaga o nyawa yaleleani, duma igogou ona la yogogogeku o mejaka de yooqo.</s>
      <s id="b.LUK.22.27.2">Ngaroko komagena, duma Ngohi kanaga to ngini nia sidongirabaka maro ka o nyawa ileleleani moi nginika.</s>
     </seg>
     <seg type="verse" id="b.LUK.22.28">
      <s id="b.LUK.22.28.1">Ngini manena, to Ngohi Ai susa qangodu ma rabaka ngini salalu dede Ngohi.</s>
     </seg>
     <seg type="verse" id="b.LUK.22.29">
      <s id="b.LUK.22.29.1">So maro Ai Baba Awi kuasa woihike Ngohika la Ngohi topareta, komagena lo Ngohi Ai kuasa asa tinihike nginika la ngini lo aku nipareta.</s>
     </seg>
     <seg type="verse" id="b.LUK.22.30">
      <s id="b.LUK.22.30.1">Komagena so done ma orasi Ngohi todadi o Kolano to Ngohi Ai pareta ma rabaka, de ngini lo asa nikoro la nioqo de porarame dede Ngohi, de lo asa nimatamiye o bi pareta ma kursika ma ngale o Israelka manga soa yamogiowo de sinoto gena niapareta."</s>
     </seg>
     <seg type="verse" id="b.LUK.22.31">
      <s id="b.LUK.22.31.1">Qabolo de o Jou Yesus wobicara o Simon Petruska wotemo, "Simon, Ngohi tonisingangasu, o Iblis wogolo de o Gikimoi iwisimaha unaka la ngini ningodu winibaja, maro wotototoro moi o tamo wataqo de o tamo ma soora gena asa waumo.</s>
     </seg>
     <seg type="verse" id="b.LUK.22.32">
      <s id="b.LUK.22.32.1">Duma Ngohi manena tosumbayang ma ngale ngona, la ani piricaya asa upa isisa.</s>
      <s id="b.LUK.22.32.2">So done ani piricaya gena qaputuru kali, de ngona bilasu ani dodiao manga sininga gena nosiputuru."</s>
     </seg>
     <seg type="verse" id="b.LUK.22.33">
      <s id="b.LUK.22.33.1">De o Petrus wotemo, "Jou, ngaroko ngohi bilasu ibui eko lo itooma, duma ngohi igogou ka tonimote Ngona bai!"</s>
     </seg>
     <seg type="verse" id="b.LUK.22.34">
      <s id="b.LUK.22.34.1">So kagena de o Yesus wotemo, "Petrus, Ngohi tonisingangasu ngonaka, sutusi qaputuka o toko isore waasi, de igogou ngona asa o nyawa manga simaka nomanosu notemo Ngohi noinakowa sidago lo ma para ma saange."</s>
     </seg>
     <seg type="verse" id="b.LUK.22.35">
      <s id="b.LUK.22.35.1">Qabolo de o Yesus watemo onaka, "Kangano ma orasi Ngohi tinisulo ngini la nitagi o habari qaloloha nisihabari, de Ngohi asa tinisimahawa ngini nimagaho o pipi, eko lo o baro, eko o tarupa o sabi sinoto.</s>
      <s id="b.LUK.22.35.2">Idodooha ngini kanaga niakurangi."</s>
      <s id="b.LUK.22.35.3">Ona yosango, "Hiwa!"</s>
     </seg>
     <seg type="verse" id="b.LUK.22.36">
      <s id="b.LUK.22.36.1">Kagena de Una wotemo, "Ngaroko komagena, o orasi manena la nagoona kanaga de nia pipi, eko lo o baro de o maru bilasu nimagaho.</s>
      <s id="b.LUK.22.36.2">De lo nagoona la kanaga nia sumarangi ihiwa, hika nia baju nisiija la o sumarangi moi nimaija.</s>
     </seg>
     <seg type="verse" id="b.LUK.22.37">
      <s id="b.LUK.22.37.1">Sababu kanaga isilelefo o Gikimoi Awi Jaji ma Buku ma rabaka itemo, 'Asa o Salamati ma Kolano wieto maro o nyawa ma dorou moi.'</s>
      <s id="b.LUK.22.37.2">De o kia naga isilelefo gena bilasu idadi Ngohika, sababu o kia naga ma ngale Ngohi manena isingangasu iqomaka isilelefo o Gikimoi Awi Jaji ma Buku ma rabaka, magena o orasi manena he idadi."</s>
     </seg>
     <seg type="verse" id="b.LUK.22.38">
      <s id="b.LUK.22.38.1">De ona itemo, "Jou, nonano kanena naga ngomika o sumarangi ngai sinoto."</s>
      <s id="b.LUK.22.38.2">Una wotemo, "Qalohaka!"</s>
     </seg>
     <seg type="verse" id="b.LUK.22.39">
      <s id="b.LUK.22.39.1">So qabolo de o Yesus o dokuka womahoika, de maro Awi biasa moi so wotagi kali o Zaitun ma Talaka, de lo Awi muri-muri wimote.</s>
     </seg>
     <seg type="verse" id="b.LUK.22.40">
      <s id="b.LUK.22.40.1">So kagena imasidiadoka, de Una wotemo onaka, "Nisumbayang la nigolo upa sidago o babajaku nitura."</s>
     </seg>
     <seg type="verse" id="b.LUK.22.41">
      <s id="b.LUK.22.41.1">La Una womatinga sutu ikuruka, de o tonaku wobukuku de wosumbayang,</s>
     </seg>
     <seg type="verse" id="b.LUK.22.42">
      <s id="b.LUK.22.42.1">de wotemo, "Ya Baba, nako yaaku, tanu natide la noisitilaku o sangisara ma ngeko manena.</s>
      <s id="b.LUK.22.42.2">Duma upa namote to Ngohi Ai sininga ma dupa manena, la tanu idadi de imaaka ka to Ngona Ani sininga ma dupa."((</s>
     </seg>
     <seg type="verse" id="b.LUK.22.43">
      <s id="b.LUK.22.43.1">Kagena de o malaikat moi o sorogano wahino Unaka de iwisiputuru.</s>
     </seg>
     <seg type="verse" id="b.LUK.22.44">
      <s id="b.LUK.22.44.1">Una Awi siningaka wamalo qatubuso de isangisara sidago lo Una bilasu wosumbayang.</s>
      <s id="b.LUK.22.44.2">Una Awi galasahu imatero maro o au itutu-tutu o tonaku.))</s>
     </seg>
     <seg type="verse" id="b.LUK.22.45">
      <s id="b.LUK.22.45.1">Wosumbayang qaboloka, de Una womaokoye de wokahino Awi muri-murino, de wamake ona yakioloka, sababu ma ngale manga sininga foloi ipeleso so ona ikakadu poli.</s>
     </seg>
     <seg type="verse" id="b.LUK.22.46">
      <s id="b.LUK.22.46.1">So kagena de Una wotemo onaka, "He!</s>
      <s id="b.LUK.22.46.2">Kiaso ngini nikiolo.</s>
      <s id="b.LUK.22.46.3">Boloka!</s>
      <s id="b.LUK.22.46.4">Nimomi, la nisumbayang de nigolo upa sidago o babajaku nitura."</s>
     </seg>
     <seg type="verse" id="b.LUK.22.47">
      <s id="b.LUK.22.47.1">Ma orasi o Yesus wobobicarasi, de imatodoka o nyawa yadadala imasidiado.</s>
      <s id="b.LUK.22.47.2">De lo o Yudas, Awi muri moi yamogiowo de sinoto manga sidongirabano, una magena ona wangaho.</s>
      <s id="b.LUK.22.47.3">Ona imasidiadoka, de o Yudas wotagi o Yesuska, wodupa witabea de wihame.</s>
     </seg>
     <seg type="verse" id="b.LUK.22.48">
      <s id="b.LUK.22.48.1">Duma o Yesus wotemo unaka, "He, Yudas!</s>
      <s id="b.LUK.22.48.2">So de ani hame gena ngona nodupa noisiija Ngohi, o Nyawa ma Duhutu!"</s>
     </seg>
     <seg type="verse" id="b.LUK.22.49">
      <s id="b.LUK.22.49.1">Ma orasi Awi muri-muri ona magena yakelelo o kia naga asa idadi, de ona itemo, "Jou, to ngomi kanaga de mia sumarangi!"</s>
     </seg>
     <seg type="verse" id="b.LUK.22.50">
      <s id="b.LUK.22.50.1">Ato iwitago, de kagena o nyawa moi wisioto ma Imam Wilalamo awi gilalo moika, so awi ngau ma girinaka lo waturaka.</s>
     </seg>
     <seg type="verse" id="b.LUK.22.51">
      <s id="b.LUK.22.51.1">De o Yesus wotemo, "Boloka!"</s>
      <s id="b.LUK.22.51.2">So Una wapaqa o nyawa una magena awi ngauka so wosiloha kali.</s>
     </seg>
     <seg type="verse" id="b.LUK.22.52">
      <s id="b.LUK.22.52.1">Qabolo de o imamka ma bi sahe de lo o Gikimoi Awi Tahu yojajagaka nonena yahino la o Yesus iwitago, de Una wotemo onaka, "Qadoohaso ngini niaka maro Ngohi o nyawa ma dorou, sidago niahino o gogipongo de o sumarangi nigaho la Ngohi nitago.</s>
     </seg>
     <seg type="verse" id="b.LUK.22.53">
      <s id="b.LUK.22.53.1">O wange isigeto-geto Ngohi todoto o Gikimoi Awi Tahuka de to ngini nia simaka, de qadoohaso Ngohi nitagowa.</s>
      <s id="b.LUK.22.53.2">Duma o orasi manena idadi nginika de o bubutu ma kuasa so o dorou niaaka."</s>
     </seg>
     <seg type="verse" id="b.LUK.22.54">
      <s id="b.LUK.22.54.1">So o nyawa ona magena o Yesus iwitago de iwingaho ma Imam Wilalamo awi tahuka.</s>
      <s id="b.LUK.22.54.2">O Petrus manga duduno wototuuru o Yesus iwimote.</s>
     </seg>
     <seg type="verse" id="b.LUK.22.55">
      <s id="b.LUK.22.55.1">O loloha magena ma sidongirabaka o uku itatahu la ma dateka imarahu isigilolino, de o Petrus lo kagena wogogeku dede ona.</s>
     </seg>
     <seg type="verse" id="b.LUK.22.56">
      <s id="b.LUK.22.56.1">Kanaga o ngopeqeka moi moleleleani ma Imam Wilalamoka mowikelelo o Petrus kagena womararahu, de mowinako so motemo, "O nyawa una magena o Yesus wimomote moi!"</s>
     </seg>
     <seg type="verse" id="b.LUK.22.57">
      <s id="b.LUK.22.57.1">Duma una womanosu de wotemo moleleleanika, "Ngohi towinakowa o nyawa Una magena!"</s>
     </seg>
     <seg type="verse" id="b.LUK.22.58">
      <s id="b.LUK.22.58.1">Itekawa, de o nyawa moili wikelelo de itemo, "He!</s>
      <s id="b.LUK.22.58.2">Nagala ngona manena lo Una nowimomote."</s>
      <s id="b.LUK.22.58.3">Duma o Petrus wotemo kali, "Hiwa!"</s>
     </seg>
     <seg type="verse" id="b.LUK.22.59">
      <s id="b.LUK.22.59.1">Done nagala o orasi moi ipasaka, de o nyawa moili wotemo, "Igogou, una manena to Yesus Awi dodiao moi, sababu una lo o Galilea ma nyawa."</s>
     </seg>
     <seg type="verse" id="b.LUK.22.60">
      <s id="b.LUK.22.60.1">Kagena de o Petrus wotemo, "Ngohi tanakowa o kia ngona notetemo gena!"</s>
      <s id="b.LUK.22.60.2">O orasi magena qabolo una ka wobicarasi, de o toko isore,</s>
     </seg>
     <seg type="verse" id="b.LUK.22.61">
      <s id="b.LUK.22.61.1">de o Jou womabulutu de winano o Petruska.</s>
      <s id="b.LUK.22.61.2">De o Petrus gena womasininga igogou ma nonomasi o Jou asa wisitemo qabolo unaka, "O toko isore waasi, de ngona he nomanosu nosipara ma saange."</s>
     </seg>
     <seg type="verse" id="b.LUK.22.62">
      <s id="b.LUK.22.62.1">La una wosupu de woari wosodu-sodu.</s>
     </seg>
     <seg type="verse" id="b.LUK.22.63">
      <s id="b.LUK.22.63.1">O bi nyawa o Yesus witatago ona magena iwisiihe de iwingangapo,</s>
     </seg>
     <seg type="verse" id="b.LUK.22.64">
      <s id="b.LUK.22.64.1">de to Una Awi lako yapokuka, de yotemo, "Hika, nakoso Ngona o nabi moi, nomisingangasu naguuna woningapo!"</s>
     </seg>
     <seg type="verse" id="b.LUK.22.65">
      <s id="b.LUK.22.65.1">De kanagali o bi demo ma dorou idala wisiceke Unaka.</s>
     </seg>
     <seg type="verse" id="b.LUK.22.66">
      <s id="b.LUK.22.66.1">Ma orasi o goginita nosi, o Mahkamah Agama ena gena o imamka ma bi sahe, de o bi guru agama, de lo o Yahudika manga roriri ma binukasi, ona yangodu imatolomuno de o Yesus iwingaho kagena ona manga simaka.</s>
     </seg>
     <seg type="verse" id="b.LUK.22.67">
      <s id="b.LUK.22.67.1">Ona magena wisano Unaka, "Nomisingangasu ngomika, igogou Ngona manena o Salamati ma Kolano?"</s>
      <s id="b.LUK.22.67.2">Una wosango, "Ngaroko lo Ngohi tinisingangasu nginika, duma ngini asa nipiricayawa.</s>
     </seg>
     <seg type="verse" id="b.LUK.22.68">
      <s id="b.LUK.22.68.1">De lo nakoso Ngohi tinisano nginika, de igogou ngini asa nisangowa.</s>
     </seg>
     <seg type="verse" id="b.LUK.22.69">
      <s id="b.LUK.22.69.1">Duma ma orasi magena yaadoka, Ngohi o Nyawa ma Duhutu asa tomatamiye o Gikimoi Wokokuasa Awi girinaka."</s>
     </seg>
     <seg type="verse" id="b.LUK.22.70">
      <s id="b.LUK.22.70.1">De ona yangodu yotemo kali, "Nako komagena, de Ngona manena igogou o Gikimoi ma Ngopa?"</s>
      <s id="b.LUK.22.70.2">Kagena de Una wosango wotemo, "Iya!</s>
      <s id="b.LUK.22.70.3">Komagena maro kia ngini nitetemo."</s>
     </seg>
     <seg type="verse" id="b.LUK.22.71">
      <s id="b.LUK.22.71.1">De ona yotemo, "Upa he o saksi posari kali bai!</s>
      <s id="b.LUK.22.71.2">Ngone inangodu poise Awi sala Awi uruno masirete isupu."</s>
     </seg>
    </div>
    <div type="chapter" id="b.LUK.23">
     <seg type="verse" id="b.LUK.23.1">
      <s id="b.LUK.23.1.1">Qabolo de o Mahkamah Agama ona yangodu imaokoye, de o Yesus wingaho de witota ma Gubernur Pilatuska.</s>
     </seg>
     <seg type="verse" id="b.LUK.23.2">
      <s id="b.LUK.23.2.1">Kagena imasidiadoka, de ona iwikalaki Unaka yotemo, "O nyawa Una manena ngomi miwimake o kawasa wasigaro la o ngeko qasosowo yamote.</s>
      <s id="b.LUK.23.2.2">Wotemo upa o balastengi pofangu ma Kolano Wilalamo ma Kaisarka, de lo wotemo Una masirete gena ma Kristus, ena gena o kolano moi."</s>
     </seg>
     <seg type="verse" id="b.LUK.23.3">
      <s id="b.LUK.23.3.1">So o Pilatus wisano Unaka, "So igogou Ngona manena o Yahudika manga kolano?"</s>
      <s id="b.LUK.23.3.2">De Una wotemo, "Iteroka, maro o kia ngona notetemoka."</s>
     </seg>
     <seg type="verse" id="b.LUK.23.4">
      <s id="b.LUK.23.4.1">So kagena de o Pilatus o imamka ma bi sahe de lo o bi nyawa yadadala magenaka wotemo, "O nyawa manena Awi sala ka moi lo tamakewa la bilasu wifanggali de o sangisara."</s>
     </seg>
     <seg type="verse" id="b.LUK.23.5">
      <s id="b.LUK.23.5.1">Duma ona ifoloi wigegegoli yotemo, "De Awi dodoto Una o kawasa wasigaro o Yahudika ma nyawa manga tona ma sigilolika.</s>
      <s id="b.LUK.23.5.2">Ma nonomaka Una kanaga o Galileaka, duma o orasi manena Una wahino kanena."</s>
     </seg>
     <seg type="verse" id="b.LUK.23.6">
      <s id="b.LUK.23.6.1">Magena o Pilatus woise, de una wosano, "O nyawa Una manena o Galilea ma nyawa?"</s>
     </seg>
     <seg type="verse" id="b.LUK.23.7">
      <s id="b.LUK.23.7.1">Ona itemo, "Iya, Una magena o Galilea ma nyawa."</s>
      <s id="b.LUK.23.7.2">O Pilatus woise komagena, de una awi nyawa wasulo la o Yesus wingaho de witota ma Kolano Herodeska, sababu o Herodes una magena o Galilea ma tona wapopareta, de lo o orasi magena una lo kanaga o Yerusalemka.</s>
     </seg>
     <seg type="verse" id="b.LUK.23.8">
      <s id="b.LUK.23.8.1">O Herodes una magena wosanangi o Yesus wikelelo, sababu ma dekaka ma ngale o Yesus gena una woise de lo wodupa wimake.</s>
      <s id="b.LUK.23.8.2">Una wongongano o Yesus o nonako ihahairani waaka la magena aku wakelelo.</s>
     </seg>
     <seg type="verse" id="b.LUK.23.9">
      <s id="b.LUK.23.9.1">Komagena so o sano idala wisano o Yesuska, duma o Yesus ka o demo moi lo wosangowa.</s>
     </seg>
     <seg type="verse" id="b.LUK.23.10">
      <s id="b.LUK.23.10.1">O imamka ma bi sahe de lo o bi guru agama kagenadahu lo yongamo manga demo qatubuso ona iwikalaki Una.</s>
     </seg>
     <seg type="verse" id="b.LUK.23.11">
      <s id="b.LUK.23.11.1">Qabolo de o Herodes de awi prajurit-prajurit wikalekono de wisiihe o Yesuska.</s>
      <s id="b.LUK.23.11.2">Ona o bi kolano manga juba iwisitibaku, qabolo de iwisitotali o Pilatuska.</s>
     </seg>
     <seg type="verse" id="b.LUK.23.12">
      <s id="b.LUK.23.12.1">O wange magenaka idadi o Herodes de o Pilatus ona imatekelolohaka, ngaroko iqoqoma ona imakasaturu.</s>
     </seg>
     <seg type="verse" id="b.LUK.23.13">
      <s id="b.LUK.23.13.1">Kagena de o Pilatus watolomu o imamka ma bi sahe de o Yahudika ma roriri de lo ma kawasa,</s>
     </seg>
     <seg type="verse" id="b.LUK.23.14">
      <s id="b.LUK.23.14.1">so wotemo onaka, "Ngini o nyawa Una manena niwingaho ngohika, de nitemo Una o kawasa wasigaro la o ngeko qasosowo yamote.</s>
      <s id="b.LUK.23.14.2">O orasi manena to ngini nia simaka ngohi Una towitailako, duma ngohi gena Awi sala moi lo tamakewa maro kia ngini niwikokalakika.</s>
     </seg>
     <seg type="verse" id="b.LUK.23.15">
      <s id="b.LUK.23.15.1">Komagena lo o Herodes awi gamake, sababu magegena o Yesus gena wisidingo kali ngomino.</s>
      <s id="b.LUK.23.15.2">Igogou, o nyawa Una manena o kia naga moi lo waakawa de ma ngale wisisala sidago bilasu witooma.</s>
     </seg>
     <seg type="verse" id="b.LUK.23.16">
      <s id="b.LUK.23.16.1">So ngohi asa tosulo la Una ka wingangapo, qabolo de bilasu Una towipalako."</s>
     </seg>
     <seg type="verse" id="b.LUK.23.17">
      <s id="b.LUK.23.17.1">Sababu o Paskah ma Rarame imasidiado so bilasu o nyawa moi wipalako o bui ma tahuno, so o Pilatus wotemo asa o Yesus wipalako gena komagena.))</s>
     </seg>
     <seg type="verse" id="b.LUK.23.18">
      <s id="b.LUK.23.18.1">Duma awi demo komagena yoise de yadadala ona magena imatoore, "Una nowitooma!</s>
      <s id="b.LUK.23.18.2">O Barabas nowipalako de nomihike ngomika!"</s>
     </seg>
     <seg type="verse" id="b.LUK.23.19">
      <s id="b.LUK.23.19.1">O Barabas una magena o bui ma rabaka wisingosaka, sababu iqomaka o kotaka o nyawa icanga o Roma ma bobaretaka de ma orasi magena una kanaga manga sidongirabaka de lo una wototooma moi.</s>
     </seg>
     <seg type="verse" id="b.LUK.23.20">
      <s id="b.LUK.23.20.1">So o Pilatus wodupa o Yesus wipalako so wasano kali yadadala ona magenaka.</s>
     </seg>
     <seg type="verse" id="b.LUK.23.21">
      <s id="b.LUK.23.21.1">Duma ona imatoore itemo, "Powisidasangahadi!</s>
      <s id="b.LUK.23.21.2">Powisidasangahadi!"</s>
     </seg>
     <seg type="verse" id="b.LUK.23.22">
      <s id="b.LUK.23.22.1">Duma ma saangeka una wotemo onaka, "Asitagala!</s>
      <s id="b.LUK.23.22.2">Awi dorou o kia.</s>
      <s id="b.LUK.23.22.3">Nakoso maro ngohi to Una Awi sala moi lo tamakewa de ma ngale wisisala sidago bilasu witooma.</s>
      <s id="b.LUK.23.22.4">So ngohi asa tosulo la Una ka wingangapo, qabolo de bilasu Una towipalako."</s>
     </seg>
     <seg type="verse" id="b.LUK.23.23">
      <s id="b.LUK.23.23.1">Duma ona ifoloi wigegego bilasu o Yesus iwisidasangahadi, sidago ma duuruka de ma ngale imatotoore so ma sopo magena ona aku yamake.</s>
     </seg>
     <seg type="verse" id="b.LUK.23.24">
      <s id="b.LUK.23.24.1">So manga sininga magena una wosimote o Yesus iwisidasangahadi.</s>
     </seg>
     <seg type="verse" id="b.LUK.23.25">
      <s id="b.LUK.23.25.1">De lo o Barabas ona wigogolo gena wisisupu de wihike onaka, una magena o bui ma rabaka sababu iqomaka wocanga o Roma ma bobaretaka de lo wototooma moi.</s>
      <s id="b.LUK.23.25.2">De o Yesus ka wisidoa o bi prajuritka la iwisidasangahadi, yamote to Yahudi ma nyawa manga dupa.</s>
     </seg>
     <seg type="verse" id="b.LUK.23.26">
      <s id="b.LUK.23.26.1">Kagena de o Yesus gena o bi prajurit iwingoso so itagi iwingahoka, so yahika o ngeko ma soaka, de o Kirene ma nyawa moi, awi ronga o Simon wimake.</s>
      <s id="b.LUK.23.26.2">O nyawa una magena asa o soano wokahino de wokahika o kotaka, de wigegego o Yesus Awi sangahadi wamoku de o Yesus Awi duduno wototuuru.</s>
     </seg>
     <seg type="verse" id="b.LUK.23.27">
      <s id="b.LUK.23.27.1">Kanaga manga duduno o bi nyawa yadadala gena itotuuru, de komagena lo manga sidongirabaka o bi ngopeqeka yamuruo naga.</s>
      <s id="b.LUK.23.27.2">O ngopeqeka ona magena iari de lo idodora ma ngale Una.</s>
     </seg>
     <seg type="verse" id="b.LUK.23.28">
      <s id="b.LUK.23.28.1">Kagena de Una womakiliho de watemo onaka, "Awa-awa o Yerusalemno, kodo!</s>
      <s id="b.LUK.23.28.2">Upa Ngohi nisigari.</s>
      <s id="b.LUK.23.28.3">Lebelaha nigari nia rohe masirete de lo nia ngopa-ngopa.</s>
     </seg>
     <seg type="verse" id="b.LUK.23.29">
      <s id="b.LUK.23.29.1">Sababu done asa ma orasi yaado de o nyawa itemo, 'Igogou, o bi ngopeqeka la kanaga ma moi waasi yatilibu, so ma moi waasi ipuo, de lo onaka ma moi waasi o ngopa isusu, ona magena asa yosanangi bai!'</s>
     </seg>
     <seg type="verse" id="b.LUK.23.30">
      <s id="b.LUK.23.30.1">O orasi magenaka o nyawa asa o tala de o tetoka igolo de itemo, 'Hika nitura la nimitalake ngomiku!'</s>
     </seg>
     <seg type="verse" id="b.LUK.23.31">
      <s id="b.LUK.23.31.1">So o orasi manena ngaroko Ai sala moi lo ihiwa de ona iaka komanena Ngohika, duma done asa iniaka nginika foloisi qatubuso bai!"</s>
     </seg>
     <seg type="verse" id="b.LUK.23.32">
      <s id="b.LUK.23.32.1">Ma orasi o Yesus wingaho la wisidasangahadi, de kanagali o nyawa yasinoto ma somoa yangaho la yatooma ka ma moi dede Una.</s>
      <s id="b.LUK.23.32.2">Ona yasinoto gena o nyawa ma dorou.</s>
     </seg>
     <seg type="verse" id="b.LUK.23.33">
      <s id="b.LUK.23.33.1">Itekawa, de ona imasidiado o riho moi ma ronga o Sahe ma Papala ma Riho, so kagena de gila-gila ona wisidasangahadi.</s>
      <s id="b.LUK.23.33.2">De o orasi magena kanagali o nyawa ma dorou yasinoto gena yasidasangahadi ka o wange moi, so moi Una Awi girinaka de moili Awi gubalika.</s>
     </seg>
     <seg type="verse" id="b.LUK.23.34">
      <s id="b.LUK.23.34.1">De Una wosumbayang wotemo, "Baba, tanu ona nasiapongu!</s>
      <s id="b.LUK.23.34.2">O kia ona yaaaka gena ona yanakowa."</s>
      <s id="b.LUK.23.34.3">O bi prajurit o Yesus wisidodasangahadika, ona magena Awi baju imatekesikotoku yaaka moi-moi de manga gimina yamote o undi ma rabaka.</s>
     </seg>
     <seg type="verse" id="b.LUK.23.35">
      <s id="b.LUK.23.35.1">O bi nyawa yadadala yahino imaokono kagena de yotomina.</s>
      <s id="b.LUK.23.35.2">Komagena lo o Yahudika manga roriri wisimaqe, de yotemo, "Cedeke!</s>
      <s id="b.LUK.23.35.3">O nyawa ma somoa wasisalamati, hika o orasi manena Una Awi rohe masirete de wosisalamati, nakoso igogou Una o Salamati ma Kolano o Gikimoi wihihirika."</s>
     </seg>
     <seg type="verse" id="b.LUK.23.36">
      <s id="b.LUK.23.36.1">O bi prajurit lo Una wisimaqe.</s>
      <s id="b.LUK.23.36.2">Ona iwidateka de iwihike Unaka o anggur qakokiopi,</s>
     </seg>
     <seg type="verse" id="b.LUK.23.37">
      <s id="b.LUK.23.37.1">de yotemo, "Nakoso igogou Ngona o Yahudika manga Kolano, hika Ani rohe masirete so nosisalamati!"</s>
     </seg>
     <seg type="verse" id="b.LUK.23.38">
      <s id="b.LUK.23.38.1">Awi sangahadika Awi sahe ma qokuye yalefo ma demo itemo: UNA MANENA O YAHUDIKA MANGA KOLANO.</s>
     </seg>
     <seg type="verse" id="b.LUK.23.39">
      <s id="b.LUK.23.39.1">De o nyawa ma dorou moi wisisasangahadi kagena womasimote Una wisibicara qatorou, de wotemo, "Cedeke!</s>
      <s id="b.LUK.23.39.2">Ka igogou Ngona o Salamati ma Kolano?</s>
      <s id="b.LUK.23.39.3">Nako komagena, hika Ani rohe masirete nosisalamati de komagena lo ngomi!"</s>
     </seg>
     <seg type="verse" id="b.LUK.23.40">
      <s id="b.LUK.23.40.1">Duma o nyawa ma dorou moili una magena awi dodiao gena wisidapano, wotemo unaka, "Awadede!</s>
      <s id="b.LUK.23.40.2">Bilasu ngona nowimodo o Gikimoika.</s>
      <s id="b.LUK.23.40.3">Ngona lo nisisala so nitooma maro Una.</s>
     </seg>
     <seg type="verse" id="b.LUK.23.41">
      <s id="b.LUK.23.41.1">O sangisara ngone inasinoto gena, igogou kanaga inadahe de to ngone nanga manara.</s>
      <s id="b.LUK.23.41.2">Duma Una gena Awi sala lo ihiwa."</s>
     </seg>
     <seg type="verse" id="b.LUK.23.42">
      <s id="b.LUK.23.42.1">Qabolo de una wotemo, "Yesus, tanu noisininga ngohi, ma orasi Ngona nokolano!"</s>
     </seg>
     <seg type="verse" id="b.LUK.23.43">
      <s id="b.LUK.23.43.1">So o Yesus wotemo unaka, "Ngonaka igogou tonisingangasu, o wange manena qabolo ngona dede Ngohi o Firdaus ma rabaka."</s>
     </seg>
     <seg type="verse" id="b.LUK.23.44">
      <s id="b.LUK.23.44.1">La o wange itotiai, de o doku ma sigilolino magegena qapuputuka ma deka o orasi saange,</s>
     </seg>
     <seg type="verse" id="b.LUK.23.45">
      <s id="b.LUK.23.45.1">sababu o wange lo idadi qapuputuka.</s>
      <s id="b.LUK.23.45.2">Ato imatodoka o baro isifafati o Gikimoi Awi Tahu ma rabaka gena iraca de ileta sinotoka.</s>
     </seg>
     <seg type="verse" id="b.LUK.23.46">
      <s id="b.LUK.23.46.1">Qabolo de o Yesus womatoore de wotemo, "Baba!</s>
      <s id="b.LUK.23.46.2">Ai gurumi tosisaraha Ani gia ma sohaka!"</s>
      <s id="b.LUK.23.46.3">Wotemo komagena, de wosoneka.</s>
     </seg>
     <seg type="verse" id="b.LUK.23.47">
      <s id="b.LUK.23.47.1">O prajurit-prajurit manga kapita moi o kia naga idadadi magena wakelelo, de una o Gikimoi wigiliri, de wotemo, "We!</s>
      <s id="b.LUK.23.47.2">O nyawa Una manena igogou Awi sala ihiwa!"</s>
     </seg>
     <seg type="verse" id="b.LUK.23.48">
      <s id="b.LUK.23.48.1">Ona yahino yototomina gena o kia naga idadadi magena yakelelo, de ona yangodu asa yoliho de manga mamata masireteka yangangapo, ma ngale manga sininga foloi ipeleso.</s>
     </seg>
     <seg type="verse" id="b.LUK.23.49">
      <s id="b.LUK.23.49.1">Nako o nyawa Una winanako de lo o bi ngopeqeka ma orasi Una o Galilea ma dokuka so wimomote de wiriwoka, ona yangodu kagenadahu lo o kia naga idadadi magena qangodu yakelelo, gena ma soa sutu ikuruka.</s>
     </seg>
     <seg type="verse" id="b.LUK.23.51">
      <s id="b.LUK.23.51.1">Kanaga o nyawa moi awi ronga o Yusuf o Arimatea ma dokuno o Yudea ma daeraka.</s>
      <s id="b.LUK.23.51.2">Una magena o nyawa ma loha moi de lo wododamaha o Gikimoi Awi orasi wopareta maro o kolano moi.</s>
      <s id="b.LUK.23.51.3">Ngaroko una lo o Mahkamah Agama ma nyawa moi, duma una wosimotewa manga edekati de manga manara magena ma ngale o Yesus bilasu witooma.</s>
     </seg>
     <seg type="verse" id="b.LUK.23.52">
      <s id="b.LUK.23.52.1">O Yusuf una magena wahika o Pilatuska, de wagolo o Yesus Awi sone ma bake.</s>
     </seg>
     <seg type="verse" id="b.LUK.23.53">
      <s id="b.LUK.23.53.1">So una o sone ma bake magena waqeheka la de o baro qaaare wosisangika, qabolo de wapoosu o boosu moika, kiaka qamomuanesi yaaka o teto ma rabaka de o sone ma bake moi lo waasi yapoosu.</s>
     </seg>
     <seg type="verse" id="b.LUK.23.54">
      <s id="b.LUK.23.54.1">Orasi magena he qamaqa-maqa, so ilangi o Sabat ma wange ma solanoka, so asa isimaha kawa o manara yaaka duma bilasu o nyawa imawoma.</s>
     </seg>
     <seg type="verse" id="b.LUK.23.55">
      <s id="b.LUK.23.55.1">Komagena so o bi ngopeqeka, o Yesus o Galileano wimomote, ona magena o Yusuf wisiduuru yahika o boosuka, de kagena ma rabaka yananano idodooha o Yesus wipoosu.</s>
     </seg>
     <seg type="verse" id="b.LUK.23.56">
      <s id="b.LUK.23.56.1">Qabolo ona imajobo so yoliho o dokuka, de o bi rapa yosidailako ma ngale o Yesus Awi sone ma bake isimuja.</s>
      <s id="b.LUK.23.56.2">Qaboloka, de o Sabat ma wange yaadoka, so ona manga manara imawoma, yamote o bobita o Musa wosilelefoka.</s>
     </seg>
    </div>
    <div type="chapter" id="b.LUK.24">
     <seg type="verse" id="b.LUK.24.1">
      <s id="b.LUK.24.1.1">O Nahadi ma wangeka so ka o goginita nosi o wange asa ibao, de o bi ngopeqeka ona magena itagi o boosuka, o bi rapa isidadailakoka gena yaaho.</s>
     </seg>
     <seg type="verse" id="b.LUK.24.2">
      <s id="b.LUK.24.2.1">Duma kagena imasidiado de yakelelo o teto ilalamo gena he iloloka.</s>
     </seg>
     <seg type="verse" id="b.LUK.24.3">
      <s id="b.LUK.24.3.1">So ona yowosa o boosu ma rabaka, we, yamakewa o Jou Yesus Awi sone ma bake.</s>
     </seg>
     <seg type="verse" id="b.LUK.24.4">
      <s id="b.LUK.24.4.1">Ona imaoko manga gamamu ma rabaka, de imatodoka kanaga manga dateka o nyawa yasinoto de manga baju ileleto-leto imasitibaku de imaokoye.</s>
     </seg>
     <seg type="verse" id="b.LUK.24.5">
      <s id="b.LUK.24.5.1">So ona yosawangi de foloi yomodo de yobukuku o tonaku, duma yasinoto magena yotemo onaka, "Awa, o kiaso ngini niwisari o nyawa woooho moi isosone manga sidongirabaka.</s>
     </seg>
     <seg type="verse" id="b.LUK.24.6">
      <s id="b.LUK.24.6.1">Kanena wihiwaka.</s>
      <s id="b.LUK.24.6.2">Una wooho kali!</s>
      <s id="b.LUK.24.6.3">Niososininga o kia Una winisingangasu qabolo nginika, ipapasaka ma orasi Una o Galileaka</s>
     </seg>
     <seg type="verse" id="b.LUK.24.7">
      <s id="b.LUK.24.7.1">wotemo, 'O Nyawa ma Duhutu bilasu wisidoa o nyawa ma dorouka, so wisidasangahadika, de o wange saangeka Una asa wooho kali.' "</s>
     </seg>
     <seg type="verse" id="b.LUK.24.8">
      <s id="b.LUK.24.8.1">Kagena ona imasininga de igogou o Yesus Awi demo-demo magena.</s>
     </seg>
     <seg type="verse" id="b.LUK.24.9">
      <s id="b.LUK.24.9.1">So kagena o boosuka de ona yoliho so o kia naga idadadi qangodu magena isingangasu Awi muri-muri yamogiowo de moika de lo wimomote ma binukali.</s>
     </seg>
     <seg type="verse" id="b.LUK.24.10">
      <s id="b.LUK.24.10.1">O ngopeqeka, kiaka isingongangasu, ona magena ongo Maria Magdalena, ongo Yohana, ongo Maria o Yakobus ma awa de lo o bi ngopeqeka ma somoasi imakokomote dede ona.</s>
     </seg>
     <seg type="verse" id="b.LUK.24.11">
      <s id="b.LUK.24.11.1">Ona isingangasuka, duma manga demo gena Awi muri-muri ona magena asa yopiricayawa, itemo manga demo gena cawali manga ade-ade masirete so itiaiwa.</s>
     </seg>
     <seg type="verse" id="b.LUK.24.12">
      <s id="b.LUK.24.12.1">Duma nako o Petrus una magena woise de womagogora o boosuka.</s>
      <s id="b.LUK.24.12.2">So kagena de una ka o boosu ma ngoraka, de womarukuku so ma rabaka womaginano.</s>
      <s id="b.LUK.24.12.3">Eh?</s>
      <s id="b.LUK.24.12.4">Kagena ka cawali o baro qaaare ihadoku.</s>
      <s id="b.LUK.24.12.5">Qabolo de una woliho awi tahuka de awi gamamuka, de womasosininga o kia idadadika.</s>
     </seg>
     <seg type="verse" id="b.LUK.24.13">
      <s id="b.LUK.24.13.1">O wange magena o Yesus wimomote yasinoto o Yerusalemno isupu yotagi yakahika o Emaus ma dokuka, ma gaku gena nagala o kilo mogiowo de moi.</s>
     </seg>
     <seg type="verse" id="b.LUK.24.14">
      <s id="b.LUK.24.14.1">Ona manga dodagi ma rabaka ma ngale o kia naga idadadika qangodu magena ona isibobicara.</s>
     </seg>
     <seg type="verse" id="b.LUK.24.15">
      <s id="b.LUK.24.15.1">Imabobicara de imakokasano moi de moika, de imatodoka o Yesus masirete wahino manga dateka de wotagi imakokomote dede ona.</s>
     </seg>
     <seg type="verse" id="b.LUK.24.16">
      <s id="b.LUK.24.16.1">Ona gena Una iwikelelo, duma kanaga o kia naga moi idadi onaka sidago yaakuwa Una iwinako.</s>
     </seg>
     <seg type="verse" id="b.LUK.24.17">
      <s id="b.LUK.24.17.1">Kagena de Una watemo, "O ngeko ma soaka kangano o kia ngini nisibicara."</s>
      <s id="b.LUK.24.17.2">De ona imatoguka, de manga sininga asa ipeleso.</s>
     </seg>
     <seg type="verse" id="b.LUK.24.18">
      <s id="b.LUK.24.18.1">Wimoi awi ronga o Kleopas wosano o Yesuska, "We!</s>
      <s id="b.LUK.24.18.2">Ngona manena nagala o Yerusalemka asa nomasidiado, so o wange ipapasaka kanaga o kia idadadika gena ka nomatengo nanako waasi."</s>
     </seg>
     <seg type="verse" id="b.LUK.24.19">
      <s id="b.LUK.24.19.1">O Yesus wotemo, "O kia idadadi."</s>
      <s id="b.LUK.24.19.2">So ona itemo, "Awadede!</s>
      <s id="b.LUK.24.19.3">O kia idadadi gena o Yesus, o Nazaret ma nyawaka.</s>
      <s id="b.LUK.24.19.4">Una o nabi moi de Awi demo de lo Awi manara gena ma rabaka kanaga de ma kuasa, bai o Gikimoi Awi simaka de lo o nyawa yangodu manga simaka.</s>
     </seg>
     <seg type="verse" id="b.LUK.24.20">
      <s id="b.LUK.24.20.1">Duma o imamka ma bi sahe de lo nanga roriri Una wisidoa o bobaretaka la wisisala, so bilasu witooma.</s>
      <s id="b.LUK.24.20.2">Qabolo de igogou ona Una iwisidasangahadika.</s>
     </seg>
     <seg type="verse" id="b.LUK.24.21">
      <s id="b.LUK.24.21.1">Ena momongo, ngomi miwingongano Una asa ngone o Israelka ma nyawa nanga saturuno wonapalako.</s>
      <s id="b.LUK.24.21.2">O wange manena he o wange saange qabolo Una witoomaka.</s>
     </seg>
     <seg type="verse" id="b.LUK.24.22">
      <s id="b.LUK.24.22.1">O kiali, mia ngopeqeka yamuruo naga imiaka so ngomi migamamuka, sababu kangano o goginita nosi de ona yotagi Awi boosuka,</s>
     </seg>
     <seg type="verse" id="b.LUK.24.23">
      <s id="b.LUK.24.23.1">duma Awi sone ma bake yamake kawa.</s>
      <s id="b.LUK.24.23.2">De ona imakiliho de imisingangasu ngomika, o malaikat yakelelo de lo o malaikat magena isingangasu o Yesus wooho kali.</s>
     </seg>
     <seg type="verse" id="b.LUK.24.24">
      <s id="b.LUK.24.24.1">Kagena de mia dodiao yamuruo naga yahika o boosuka, de kagena yakelelo igogou imatero maro o kia o ngopeqeka ona magena yodedemoka.</s>
      <s id="b.LUK.24.24.2">Duma ona o Yesus wimakewa."</s>
     </seg>
     <seg type="verse" id="b.LUK.24.25">
      <s id="b.LUK.24.25.1">Qabolo de Una wotemo onaka, "Ngini igogou nifuma!</s>
      <s id="b.LUK.24.25.2">Ngini nia sininga isidailako qatemehe so niopiricayawa kiaka o bi nabi isingangasu iqomaka.</s>
     </seg>
     <seg type="verse" id="b.LUK.24.26">
      <s id="b.LUK.24.26.1">O Salamati ma Kolano Una magena bilasu iqoma wingangapo de wisangisara, so qabolo asa wisioho kali de lo wisimulia so o bi moi-moi qangodu wapareta."</s>
     </seg>
     <seg type="verse" id="b.LUK.24.27">
      <s id="b.LUK.24.27.1">Kagena de o Yesus wadoto onaka o bi moi-moi o kia isilelefo o Gikimoi Awi Jaji ma Buku ma rabaka ma ngale Awi oho ma singangasu, ma solano o Musa awi lefoka de sidago o bi nabi manga lefo qangodu.</s>
     </seg>
     <seg type="verse" id="b.LUK.24.28">
      <s id="b.LUK.24.28.1">So o doku kiaka ona ikokahikaka magena yadumu, de Una wodupa womaaka la wotagi wogila-gila,</s>
     </seg>
     <seg type="verse" id="b.LUK.24.29">
      <s id="b.LUK.24.29.1">duma ona asa iwisimahawa, de yotemo Unaka, "Hino la kanena Ngona nomasidodogu kasi dede ngomi.</s>
      <s id="b.LUK.24.29.2">Imaqa-maqaka, so he qaputu so."</s>
      <s id="b.LUK.24.29.3">So Una igogou womasidodogu kagena onaka.</s>
     </seg>
     <seg type="verse" id="b.LUK.24.30">
      <s id="b.LUK.24.30.1">Ma orasi ona imatamiye la yooqo, de Una o roti waqehe Awi sukuru watide o Gikimoiye, de watepi-tepi, qabolo de wasitoku onaka.</s>
     </seg>
     <seg type="verse" id="b.LUK.24.31">
      <s id="b.LUK.24.31.1">Ato wasitokuka, de ona yanako Una gena o Yesus.</s>
      <s id="b.LUK.24.31.2">De imatodoka Una wisisaka so ona iwikelelo kawa.</s>
     </seg>
     <seg type="verse" id="b.LUK.24.32">
      <s id="b.LUK.24.32.1">So ona imatekebicara yotemo, "We!</s>
      <s id="b.LUK.24.32.2">So kangano o ngeko ma soaka de ngone nanga sininga maro isora, ma orasi Una wonabicara de lo o Gikimoi Awi Jaji ma Buku ma raba gena wonadoto itotiai ngoneka."</s>
     </seg>
     <seg type="verse" id="b.LUK.24.33">
      <s id="b.LUK.24.33.1">So o orasi magena qabolo de ona lo imajobo yoliho o Yerusalemka, de yamakeka o Yesus Awi muri yamogiowo de moi imatolomuno de o nyawa ma somoasi.</s>
     </seg>
     <seg type="verse" id="b.LUK.24.34">
      <s id="b.LUK.24.34.1">Ona imatotolomu gena yotemo, "Igogou!</s>
      <s id="b.LUK.24.34.2">Ma Jou wooho kali bai!</s>
      <s id="b.LUK.24.34.3">Una womasimane o Simonka!"</s>
     </seg>
     <seg type="verse" id="b.LUK.24.35">
      <s id="b.LUK.24.35.1">Kagena de ona yasinoto lo isihabari itotolomuka, kangano o ngeko ma soaka de o kia naga idadadi, ma orasi o roti watepi-tepi de ona yanako Una gena o Yesus.</s>
     </seg>
     <seg type="verse" id="b.LUK.24.36">
      <s id="b.LUK.24.36.1">Ona ka imatekebobicarasi, de imatodokano o Yesus masirete lo asa womaoko to ona manga sidongirabaka, de wotemo, "Ai salam nginika!</s>
      <s id="b.LUK.24.36.2">Tanu nia sininga ma rabaka igogou isosanangi."</s>
     </seg>
     <seg type="verse" id="b.LUK.24.37">
      <s id="b.LUK.24.37.1">Ona gena yatodoka de lo yamodo, sababu ona itemo nagala o toka yakelelo.</s>
     </seg>
     <seg type="verse" id="b.LUK.24.38">
      <s id="b.LUK.24.38.1">De Una wotemo onaka, "Qadoohaso ngini nimodo de lo nidodato.</s>
     </seg>
     <seg type="verse" id="b.LUK.24.39">
      <s id="b.LUK.24.39.1">Nianano kasi to Ngohi Ai gia de lo Ai qohu, sababu manena Ngohi masirete bai!</s>
      <s id="b.LUK.24.39.2">Nisipaqa de nisitailako, sababu o toka ma lake de ma kobo gena ihiwa maro kanaga niakelelo Ngohika."</s>
     </seg>
     <seg type="verse" id="b.LUK.24.40">
      <s id="b.LUK.24.40.1">Qabolo de Una Awi gia de Awi qohu ma bi nabo wosikelelo onaka.</s>
     </seg>
     <seg type="verse" id="b.LUK.24.41">
      <s id="b.LUK.24.41.1">De ona gena maro yopiricaya waasi, ona yohairani icarawa so yanali.</s>
      <s id="b.LUK.24.41.2">Komagena so Una wasano onaka wotemo, "Kanaga de nia ino?"</s>
     </seg>
     <seg type="verse" id="b.LUK.24.42">
      <s id="b.LUK.24.42.1">So o nao isosinanga o leta moi gena ona iwihike Unaka.</s>
     </seg>
     <seg type="verse" id="b.LUK.24.43">
      <s id="b.LUK.24.43.1">De Una waqehe de waoqo, la ona aku yakelelo igogou Una o toka wisowo.</s>
     </seg>
     <seg type="verse" id="b.LUK.24.44">
      <s id="b.LUK.24.44.1">Qabolo de Una wotemo onaka, "Manena o kia naga tinisingangasu nginika, ma orasi iqomaka de Ngohi kanaga dede nginisi.</s>
      <s id="b.LUK.24.44.2">O bi moi-moi ma ngale Ngohi, kiaka o Jou Awi bobita o Musa de lo o bi nabi ma somoa isilelefo ma Buku ma rabaka de lo o Mazmur ma Bukuka gena, qangodu bilasu isiganapu."</s>
     </seg>
     <seg type="verse" id="b.LUK.24.45">
      <s id="b.LUK.24.45.1">Qabolo Una wasinako itiai, la ma ngale ona aku o Gikimoi Awi Jaji ma Buku ma ngale gena yosihoda qaloha.</s>
     </seg>
     <seg type="verse" id="b.LUK.24.46">
      <s id="b.LUK.24.46.1">So Una wotemo onaka, "O Gikimoi Awi Jaji ma Buku ma rabaka isilefo itemo, Ngohi o Salamati ma Kolano manena bilasu isususa de isangisara sidago itooma, qabolo de o wange saangeka asa tooho kali.</s>
     </seg>
     <seg type="verse" id="b.LUK.24.47">
      <s id="b.LUK.24.47.1">De o habari qaloloha gena bilasu de to Ngohi Ai ronga isihabari ma meta o bi nyawa yangoduka, la ma ngale ona manga dorouno imatoba de imatoduba de lo o Gikimoi waapongu.</s>
      <s id="b.LUK.24.47.2">O habari magena bilasu isihabari ma meta o bi bangsa ma nyawa yangoduka, ma nonomaka o Yerusalemka.</s>
     </seg>
     <seg type="verse" id="b.LUK.24.48">
      <s id="b.LUK.24.48.1">Ma ngale qangodu magegena ngini manena nidadi o saksi.</s>
     </seg>
     <seg type="verse" id="b.LUK.24.49">
      <s id="b.LUK.24.49.1">Nimasosininga qaloha, done Ngohi asa tosulo la o Gurumi Qatetebi wouti kanena nginiku, maro Ai Baba wojajajika.</s>
      <s id="b.LUK.24.49.2">Duma ngini bilasu niodamaha iqoma o kota manenaka, sidago o Gikimoi winihike o kuasa nginika la ngini aku niputuru."</s>
     </seg>
     <seg type="verse" id="b.LUK.24.50">
      <s id="b.LUK.24.50.1">So de o Yesus wobicara qabolo de Una wangaho ona so wasisupu o kota ma duduka, sidago o Betania ma dateka.</s>
      <s id="b.LUK.24.50.2">Kagena Awi gia watide la Awi laha wosidumu onaka.</s>
     </seg>
     <seg type="verse" id="b.LUK.24.51">
      <s id="b.LUK.24.51.1">Ato Awi laha wosidumuka asa Una witide de imakitinga so wakahika o sorogaye.</s>
     </seg>
     <seg type="verse" id="b.LUK.24.52">
      <s id="b.LUK.24.52.1">Kagena de ona yobukuku yosuba Unaka, qabolo de manga sininga gena foloi qanali ona yoliho o Yerusalemka.</s>
     </seg>
     <seg type="verse" id="b.LUK.24.53">
      <s id="b.LUK.24.53.1">De o wange isigeto-geto ona asa o Gikimoi Awi Tahuka igogeku de iwisigiliri Unaka.</s>
     </seg>
    </div>
   </div>
   <div type="book" id="b.JOH">
    <div type="chapter" id="b.JOH.1">
     <seg type="verse" id="b.JOH.1.1">
      <s id="b.JOH.1.1.1">Ka ma nonomasi, o bi moi-moi iooho o duniaka gena idadi waasi, de Una Awi ronga o Demo gena he kanagaka.</s>
      <s id="b.JOH.1.1.2">O Demo magena kanaga dede o Gikimoi de o Demo magena ka imatero dede o Gikimoi.</s>
     </seg>
     <seg type="verse" id="b.JOH.1.2">
      <s id="b.JOH.1.2.1">De o orasi ma nonomaka gena Una asa dede o Gikimoi.</s>
     </seg>
     <seg type="verse" id="b.JOH.1.3">
      <s id="b.JOH.1.3.1">De o Demo so o bi moi-moi qangodu aku wosidadika.</s>
      <s id="b.JOH.1.3.2">Ena gena, nako Una wihiwa de o kia naga idadadika moi lo asa idadiwa.</s>
     </seg>
     <seg type="verse" id="b.JOH.1.4">
      <s id="b.JOH.1.4.1">O Demo gena Una o oho ma hutu so o moi-moi qangodu wosioho.</s>
      <s id="b.JOH.1.4.2">Komagena lo o nita ma duhutu so aku yaado o bi nyawaka.</s>
     </seg>
     <seg type="verse" id="b.JOH.1.5">
      <s id="b.JOH.1.5.1">De o nita ma duhutu magena o bubutu ma rabaka isiwaka, de o bubutu gena akuwa o nita magena yakoora eko o bubutu gena o nita yanakowa.</s>
     </seg>
     <seg type="verse" id="b.JOH.1.6">
      <s id="b.JOH.1.6.1">Kanaga o nyawa moi awi ronga o Yohanes.</s>
      <s id="b.JOH.1.6.2">Una magena o Gikimoi wisulo so wahino.</s>
     </seg>
     <seg type="verse" id="b.JOH.1.7">
      <s id="b.JOH.1.7.1">Una magena wahino ma ngale o nita ma duhutu magegena wosingangasu o bi nyawaka, la ma ngale ona yangodu o demo magena aku yoise de lo yopiricaya.</s>
     </seg>
     <seg type="verse" id="b.JOH.1.8">
      <s id="b.JOH.1.8.1">O Yohanes una magena o nita wisowo, duma una wahino ka ma ngale o nita magena wosingangasu o bi nyawaka wotemo,</s>
     </seg>
     <seg type="verse" id="b.JOH.1.9">
      <s id="b.JOH.1.9.1">"O nita ma duhutu he yadisiwa o bi nyawa yangoduka, de o nita magena asa imasidiado o dunia ma bi dokuka."</s>
      <s id="b.JOH.1.9.2">Komagena o Yohanes wotemo.</s>
     </seg>
     <seg type="verse" id="b.JOH.1.10">
      <s id="b.JOH.1.10.1">O Demo magena kanaga o duniaka, de ngaroko Una wosidadika o bi moi-moi qangodu o dunia ma rabaka, duma o dunia ma bi nyawa winakowa Una magena naguuna.</s>
     </seg>
     <seg type="verse" id="b.JOH.1.11">
      <s id="b.JOH.1.11.1">So Una asa wahino to Una Awi doku masireteka, duma Awi doku ma bi nyawa, ena gena o Yahudika ma nyawa, ona iwiholu.</s>
     </seg>
     <seg type="verse" id="b.JOH.1.12">
      <s id="b.JOH.1.12.1">Ngaroko komagena, duma kanaga o nyawa ma somoa ona magena asa Una iwiqehe qaloha sidago lo iwipiricaya Unaka.</s>
      <s id="b.JOH.1.12.2">De ona magena lo asa Una waaka so aku ona imadadi o Gikimoi Awi ngopa-ngopa masirete.</s>
     </seg>
     <seg type="verse" id="b.JOH.1.13">
      <s id="b.JOH.1.13.1">Ona imadadi o Gikimoi Awi ngopa-ngopaka gena, imaterowa de o nyawa o duniaka la manga bi ngopa-ngopa yasibuo, mote ma baba awi dupa masirete.</s>
      <s id="b.JOH.1.13.2">Duma o Gikimoi masirete Awi dupa so ona idadi maro to Una Awi ngopa-ngopaka.</s>
     </seg>
     <seg type="verse" id="b.JOH.1.14">
      <s id="b.JOH.1.14.1">O Demo magena womadadi de womasitero maro ka o nyawa moi, so Una wooho de wogoge to ngone nanga sidongirabaka.</s>
      <s id="b.JOH.1.14.2">De Awi kuasa gena ma sihino ka ma Baba Gikimoino, sababu ma ngale ma Ngopa womatetengo, so igogou ma Baba Awi kuasa ilalamo gena ngomi lo miakeleloka.</s>
      <s id="b.JOH.1.14.3">De ngomi miwimomote gena igogou to Una Awi laha womisidumuka de o dodoto itotiai gena womidotoka.</s>
     </seg>
     <seg type="verse" id="b.JOH.1.15">
      <s id="b.JOH.1.15.1">Ma ngale Una magena so o Yohanes igogou wasingangasu o bi nyawaka, de wotemo womaili-ilika, "Ma ngale Una magena ngohi totemo iqomaka, 'Done wimoi asa wahino wotuuruno, gena Awi manara foloi ilamo, sababu ngohi isibuo waasi de Una he kanaga woohoka.' "</s>
     </seg>
     <seg type="verse" id="b.JOH.1.16">
      <s id="b.JOH.1.16.1">O Gikimoi ma Ngopa Awi siningaka kanaga Awi laha de ma boloika, so o bi loha moi-moi ngone wonagopola itogu-toguwa.</s>
     </seg>
     <seg type="verse" id="b.JOH.1.17">
      <s id="b.JOH.1.17.1">Kanaga o Gikimoi Awi bobita gena o Musa walefoka, duma o Yesus Kristus wosidumuka o Gikimoi Awi laha, de lo o Gikimoi Awi dodoto itotiai wonadotoka.</s>
     </seg>
     <seg type="verse" id="b.JOH.1.18">
      <s id="b.JOH.1.18.1">De o Gikimoi Una magena kanaga o nyawa moi lo waasi ona iwikelelo.</s>
      <s id="b.JOH.1.18.2">Ka cawali o Gikimoi ma Ngopa womatetengo, kanaga ma Baba Awi dateka, Una gena wonasinako o Gikimoi ngoneka.</s>
     </seg>
     <seg type="verse" id="b.JOH.1.19">
      <s id="b.JOH.1.19.1">O orasi moi de kanaga o Yahudika manga roriri o Yerusalem ma kotaka gena, o imam de lo manga sidongirabaka o Lewi awi ngopa de awi danoku ona magena yamuruo naga yasulo la itagi o Yohanes wikurumi.</s>
      <s id="b.JOH.1.19.2">O bolu moi magena asa yahino manga sosano yaaho so unaka itemo, "Baba, ngona gena naguuna sidago o moi-moi manena naaka."</s>
     </seg>
     <seg type="verse" id="b.JOH.1.20">
      <s id="b.JOH.1.20.1">De o Yohanes gena wosipongowa ma ngale una masirete, so wosango de wotemo, "Ngohi manena o Salamati ma Kolano isowo."</s>
     </seg>
     <seg type="verse" id="b.JOH.1.21">
      <s id="b.JOH.1.21.1">So ona wisano kali itemo, "Nakoso komagena, nagala ngona gena ma nabi Elia?"</s>
      <s id="b.JOH.1.21.2">"Hiwa!</s>
      <s id="b.JOH.1.21.3">O Elia gena ngohiwa."</s>
      <s id="b.JOH.1.21.4">De ona itemo kali, "So ngona naguuna.</s>
      <s id="b.JOH.1.21.5">Nagala ngona o nabi moi kiaka una magena o Gikimoi wojaji iqomaka done asa wahino?"</s>
      <s id="b.JOH.1.21.6">So una wosango kali wotemo, "Hiwa!</s>
      <s id="b.JOH.1.21.7">Ngohi una magena isowo."</s>
     </seg>
     <seg type="verse" id="b.JOH.1.22">
      <s id="b.JOH.1.22.1">Kagena de ona wisano kali, itemo unaka, "Baba, mia tabea, duma ngomi manena bilasu mininako kasi ngona gena naguuna, la kanaga o demo, o kia ngona nomisingangasuka gena, ngomi aku miaaho to ngone nanga roririka.</s>
      <s id="b.JOH.1.22.2">So ngomi minisano kali ngona naguuna, la ma ngale ngona masirete tanu nomisingangasu ngomika."</s>
     </seg>
     <seg type="verse" id="b.JOH.1.23">
      <s id="b.JOH.1.23.1">De ma ngeko komagena so o Yohanes una masirete asa wadedemo onaka wotemo, "Ngohi manena gena imatero de o nyawa una magena iqomaka ma nabi Yesaya awi buku ma rabaka isilefo de itemo, 'Kanaga o nyawa moi o tona ibobeleuka womatotoore: Hika!</s>
      <s id="b.JOH.1.23.2">Ma ngale nanga Jou Awi hino gena o ngeko bilasu nisibolowo de nisitiai.'</s>
      <s id="b.JOH.1.23.3">O Yesaya awi demo ma meta gena ka ngohi manena qabolo."</s>
      <s id="b.JOH.1.23.4">Komagena o Yohanes una masirete womasingangasu onaka.</s>
     </seg>
     <seg type="verse" id="b.JOH.1.24">
      <s id="b.JOH.1.24.1">De kagena manga sidongirabaka lo o Farisika ma nyawa yamuruo naga lo yasusulo o Yohaneska.</s>
     </seg>
     <seg type="verse" id="b.JOH.1.25">
      <s id="b.JOH.1.25.1">So ona lo iwisano unaka itemo, "Ce!</s>
      <s id="b.JOH.1.25.2">Baba, nako ngona gena o Salamati ma Kolano nisowo, de o Elia eko o nabi moi o Gikimoi wojajajika una magena lo nisowo, de qadoohaso aku ngona o nyawa naosi."</s>
     </seg>
     <seg type="verse" id="b.JOH.1.26">
      <s id="b.JOH.1.26.1">So kagena de o Yohanes wosango de wotemo kali onaka, "Ngohi manena o nyawa taosi de o ake, duma wimoi he kanaga to ngini nia sidongirabaka duma igogou ngini niwinako waasi.</s>
     </seg>
     <seg type="verse" id="b.JOH.1.27">
      <s id="b.JOH.1.27.1">Ma orasika kanaga wimoi Una magena asa wahino wotuuruno, gena Awi manara foloi ilamo, so ngohi manena to Una Awi simaka gena o kia lo waali idahe, ka Awi capato ma gumi tasose maro o nyawa ileleleani moi lo idadiwa."</s>
      <s id="b.JOH.1.27.2">Ma ngeko komagena la ma ngale una masirete wasingangasu onaka.</s>
     </seg>
     <seg type="verse" id="b.JOH.1.28">
      <s id="b.JOH.1.28.1">O bi moi-moi magena imadadi o Betania ma dokuka o Yordan ma Selera ma sonongaka, kiaka kagena o Yohanes o nyawa waosi.</s>
     </seg>
     <seg type="verse" id="b.JOH.1.29">
      <s id="b.JOH.1.29.1">Ma goginitano, de o Yohanes una magena o Yesus wikelelo, Una wahino de o Yohanes wobicara wotemo, "He!</s>
      <s id="b.JOH.1.29.2">Nianano!</s>
      <s id="b.JOH.1.29.3">O Gikimoi Awi Duba ma Goho, kiaka Una magena o dunia ma bi nyawa manga dorou qangodu done asa wositagali de to Una Awi rohe masirete.</s>
     </seg>
     <seg type="verse" id="b.JOH.1.30">
      <s id="b.JOH.1.30.1">Ma ngale Una gena ngohi tinisingangasu qabolo nginika, de totemo, done wimoi asa wahino wotuuruno gena Awi manara foloi ilamo, sababu ngohi isibuo waasi de Una gena he kanaga woohoka.</s>
     </seg>
     <seg type="verse" id="b.JOH.1.31">
      <s id="b.JOH.1.31.1">Ma nonomaka, ngohi lo towinako waasi Una magena igogou o Salamati ma Kolano, duma ngohi tahino kanaga o bi nyawa tasiosi de o ake la ma ngale ngini o Israelka ma nyawa aku Una niwinako.</s>
     </seg>
     <seg type="verse" id="b.JOH.1.33">
      <s id="b.JOH.1.33.1">Igogou, iqoqomaka Una o Salamati ma Kolano ngohi lo towinako waasi, duma o Gikimoi ngohi woisulo tahino la o nyawa aku taosi de o ake, de lo Una magena woisingangasu ngohika wotemo, 'Kanaga naguuna nowikelelo la Ai Gurumi Unaku iuti de itangi gena, igogou Una magena asa o nyawaka wosingosa o Gurumi Qatetebi ma kuasa la manga sininga ma rabaka wopareta.'</s>
      <s id="b.JOH.1.33.2">So ngohi asa igogou takeleloka Awi Gurumi o sorogaku iuti maro o namo dara moi de itangi Unaku la ona ioho imarimoi.</s>
     </seg>
     <seg type="verse" id="b.JOH.1.34">
      <s id="b.JOH.1.34.1">De ngohi tanako igogou de ngohi towikeleloka, so tinisingangasu tagogou nginika, Una magena o Gikimoi ma Ngopa."</s>
     </seg>
     <seg type="verse" id="b.JOH.1.35">
      <s id="b.JOH.1.35.1">Ma goginitano, o riho magenaka kanaga o Yohanes de awi dodiao yasinoto, ona magena o nyawa una wimomote manga sidongirabaka.</s>
     </seg>
     <seg type="verse" id="b.JOH.1.36">
      <s id="b.JOH.1.36.1">So ma orasika o Yohanes una wikelelo o Yesus wotagi wokahino onano, de wobicara awi dodiao yasinoto magenaka wotemo, "He!</s>
      <s id="b.JOH.1.36.2">Una magenaka niwinano.</s>
      <s id="b.JOH.1.36.3">Una magena o Gikimoi Awi Duba ma Goho."</s>
     </seg>
     <seg type="verse" id="b.JOH.1.37">
      <s id="b.JOH.1.37.1">So yoise komagena, de ona imajobo o Yohanes iwidongosaku de o Yesus wimoteka.</s>
     </seg>
     <seg type="verse" id="b.JOH.1.38">
      <s id="b.JOH.1.38.1">So o Yesus womakiliho de wakelelo ona magena Una wimote, de wasano wotemo onaka, "Baba-baba, nidooha eko o kia niasari."</s>
      <s id="b.JOH.1.38.2">De ona itemo, "Baba Rabi, ngomi ka miadupa Ngona minisano kasi, Ngona gena kiaka nogoge."</s>
      <s id="b.JOH.1.38.3">(O Ibrani ma demo 'Rabi' gena ma ngale Guru.)</s>
     </seg>
     <seg type="verse" id="b.JOH.1.39">
      <s id="b.JOH.1.39.1">Kagena de Una wotemo onaka, "Hino la o orasi manena ngini aku nimote Ngohi la asa nianako."</s>
      <s id="b.JOH.1.39.2">So ona yasinoto magena Una wimote de imasidiado to Una Awi riho kiaka kagena wogogogeka.</s>
      <s id="b.JOH.1.39.3">Ma orasi kagena imasidiado he o cako iha qamaqa-maqa.</s>
      <s id="b.JOH.1.39.4">De o wange magena ona kagena igoge dede Una.</s>
     </seg>
     <seg type="verse" id="b.JOH.1.40">
      <s id="b.JOH.1.40.1">Ona yasinoto o Yohanes awi demo yoiiseka so o Yesus wimote gena, moi awi ronga o Andreas, una magena o Simon eko o Petrus awi nongoru.</s>
     </seg>
     <seg type="verse" id="b.JOH.1.41">
      <s id="b.JOH.1.41.1">De o Simon wihiwa so o Yesus wikurumi qabolo, de o Andreas una cai-cai awi ria wisari.</s>
      <s id="b.JOH.1.41.2">So wimakeka, de gila-gila awi ria o Simonka wotemo, "He!</s>
      <s id="b.JOH.1.41.3">To ngone nanga Salamati ma Kolano gena ngomi miwikeleloka."</s>
      <s id="b.JOH.1.41.4">(Gena o bahasa Ibrani itemo o Mesias, imatero de o bahasa Yunani itemo o Kristus, gena ma ngale Una o Gikimoi wijajajika so asa wonasisalamati.)</s>
     </seg>
     <seg type="verse" id="b.JOH.1.42">
      <s id="b.JOH.1.42.1">Qabolo de o Andreas ma ria o Simon wingaho itagi o Yesuska.</s>
      <s id="b.JOH.1.42.2">So kagena ona de o Yesus imakamake, de Una wotemo o Simonka, "Ngohi ngona toninakoka, ngona gena o Simon o Yohanes awi ngopa.</s>
      <s id="b.JOH.1.42.3">De o orasi manena Ngohi asa o ronga moili tonihike so tonisironga lo o Kefas."</s>
      <s id="b.JOH.1.42.4">(O Kefas gena ma ngale o teto ilalamo de nakoso isiyoyunanika gena, o Petrus.)</s>
     </seg>
     <seg type="verse" id="b.JOH.1.43">
      <s id="b.JOH.1.43.1">De ma goginita noli, de o Yesus wositatapuka asa o Galilea ma tonaka wotagi.</s>
      <s id="b.JOH.1.43.2">So womajoboka, de kanaga o nyawa moi awi ronga o Filipus wikelelo so wiaso, de witemo unaka, "Hino la tanu ngona lo noimote Ngohi."</s>
      <s id="b.JOH.1.43.3">So una lo o Yesus iwimote.</s>
     </seg>
     <seg type="verse" id="b.JOH.1.44">
      <s id="b.JOH.1.44.1">O Filipus una magena wogoge o doku moika, kiaka imatero de o Andreas de lo o Petrus manga doku, ena gena o Betsaida ma dokuka.</s>
     </seg>
     <seg type="verse" id="b.JOH.1.45">
      <s id="b.JOH.1.45.1">De o Filipus asa to ona manga dodiao moi o Natanael wimake de wotemo unaka, "He!</s>
      <s id="b.JOH.1.45.2">Ngomi gena miwimakeka Una magena o Salamati ma Kolano, kiaka o Musa de lo o bi nabi-nabi iqoqomaka gena o Gikimoi Awi Buku ma rabaka isilefoka.</s>
      <s id="b.JOH.1.45.3">Una magena miwikeleloka bai!</s>
      <s id="b.JOH.1.45.4">Una magena o Nazaret ma nyawa moi o Yusuf awi ngopa."</s>
     </seg>
     <seg type="verse" id="b.JOH.1.46">
      <s id="b.JOH.1.46.1">O Natanael woise de wotemo, "Ce!</s>
      <s id="b.JOH.1.46.2">Idodooha so o loha de ma sihino o Nazaretno."</s>
      <s id="b.JOH.1.46.3">Qabolo de o Filipus wotemo, "Hino, potagi la ngona lo aku nowinano."</s>
      <s id="b.JOH.1.46.4">So ona imajobo.</s>
     </seg>
     <seg type="verse" id="b.JOH.1.47">
      <s id="b.JOH.1.47.1">De ona itagi so o Yesus he widumuka, de Una asa wotemo o Natanaelka, "Kanaga o nyawa moi una o Israelka ma nyawa, una magena ka wotiai de lo awi siningaka o gulai moi lo ihiwa."</s>
     </seg>
     <seg type="verse" id="b.JOH.1.48">
      <s id="b.JOH.1.48.1">So o Natanael wosano wotemo o Yesuska, "Baba, iqomaka kiaka pomakamake so Ngona aku notemo ngohi noinakoka."</s>
      <s id="b.JOH.1.48.2">So o Yesus wotemo unaka, "Baba, iqomaka o Filipus ngona woniaso waasi, de Ngohi tonikelelo ngona nomataru o ara ma hutu ma litimika nomatamiku."</s>
     </seg>
     <seg type="verse" id="b.JOH.1.49">
      <s id="b.JOH.1.49.1">Kagena de o Natanael wotemo, "Wewe!</s>
      <s id="b.JOH.1.49.2">Baba Guru, so Ngona ka noinako bai!</s>
      <s id="b.JOH.1.49.3">Igogou-gogou, Ngona gena o Gikimoi ma Ngopa.</s>
      <s id="b.JOH.1.49.4">Ngona manena o Israelka ma nyawa manga Kolano."</s>
     </seg>
     <seg type="verse" id="b.JOH.1.50">
      <s id="b.JOH.1.50.1">Qabolo de o Yesus wotemo unaka, "Ce!</s>
      <s id="b.JOH.1.50.2">Samaloha so Ngohi tonisingangasu, so ngona asa Ngohi noipiricayaka, sababu tonikeleloka ma orasi ngona kagena o ara ma hutu ma golaka.</s>
      <s id="b.JOH.1.50.3">Ngaroko komagena, ngona done asa nakelelo o bi moi-moi ma somoali idadi so done ngona foloisi nohairani.</s>
     </seg>
     <seg type="verse" id="b.JOH.1.51">
      <s id="b.JOH.1.51.1">De lo ngona tonisingangasu igogou, ngona done asa nakelelo o soroga ipelenga de o Gikimoi Awi malaikat-malaikat kanaga maro Ngohi o Nyawa ma Duhutu Ai simaka ona magena asa iuti de idola."</s>
     </seg>
    </div>
    <div type="chapter" id="b.JOH.2">
     <seg type="verse" id="b.JOH.2.1">
      <s id="b.JOH.2.1.1">O Yesus womasidiado o Kana ma dokuka o Galilea ma tonaka, de ma goginitano kanaga o kawi ma rarame moi yaaka, so Una ma awa lo kagena naga.</s>
     </seg>
     <seg type="verse" id="b.JOH.2.2">
      <s id="b.JOH.2.2.1">Mutuwade Una de Awi muri-muri lo yakoro so yotagi o rarame magenaka.</s>
     </seg>
     <seg type="verse" id="b.JOH.2.3">
      <s id="b.JOH.2.3.1">De kagena o anggur yaudo duma pasa de qamataka.</s>
      <s id="b.JOH.2.3.2">So o Yesus ma awa motagi mowisingangasu Unaka, "Kodo!</s>
      <s id="b.JOH.2.3.3">Manga anggur gena qamataka."</s>
     </seg>
     <seg type="verse" id="b.JOH.2.4">
      <s id="b.JOH.2.4.1">De Una wotemo, "Ai awa, nako ngona eko Ngohi gena, upasi pocapu, sababu to Ngohi Ai orasi gena yaado waasi."</s>
     </seg>
     <seg type="verse" id="b.JOH.2.5">
      <s id="b.JOH.2.5.1">Ngaroko komagena, duma ma awa motemo o rarame ma bi leleanika, "O kia bato Una wosulo nginika, magena ngini bilasu niaaka."</s>
     </seg>
     <seg type="verse" id="b.JOH.2.6">
      <s id="b.JOH.2.6.1">Kagena naga o ake ma rube ngai butanga.</s>
      <s id="b.JOH.2.6.2">O rube ilalamo so ma raba gena nagala o ake o liter ratu moiku de iwedo, de magena isidailako ma ngale o Yahudika ma nyawa bilasu imatiodo, mote to ona manga adati de manga galepu.</s>
     </seg>
     <seg type="verse" id="b.JOH.2.7">
      <s id="b.JOH.2.7.1">Kagena de asa Una wotemo ileleleanika, "O ake ma bi rube qangodu magena hika ngini o ake nioguse sidago iwedo."</s>
      <s id="b.JOH.2.7.2">Gila-gila ileleleani ona magena o bi rube magenaku o ake yoguse sidago qangodu iwedoka.</s>
     </seg>
     <seg type="verse" id="b.JOH.2.8">
      <s id="b.JOH.2.8.1">Yoguse qaboloka, de Una onaka wotemo kali, "O bi rube iwewedo-wedoka magena ma ake niaui de niwihike o rame ma duhutuka."</s>
      <s id="b.JOH.2.8.2">De maro o kia Una wosulo onaka, magena ona yaaka.</s>
     </seg>
     <seg type="verse" id="b.JOH.2.9">
      <s id="b.JOH.2.9.1">Duma o rube ma ake yatotota magena Una waaka so o ake de imadadi o anggurka.</s>
      <s id="b.JOH.2.9.2">So o rarame ma duhutu una magena asa wadahake, de una awi siningaka wotemo, "We!</s>
      <s id="b.JOH.2.9.3">O anggur magena kiano ikahino."</s>
      <s id="b.JOH.2.9.4">Ngaroko wanakowa, duma igogou ona ileleleani magena yanako itiai.</s>
      <s id="b.JOH.2.9.5">So una wadahakeka, de wokakawi una magena wiaso</s>
     </seg>
     <seg type="verse" id="b.JOH.2.10">
      <s id="b.JOH.2.10.1">de wotemo unaka, "We!</s>
      <s id="b.JOH.2.10.2">O nyawa manga biasa gena manga anggur qamomonge magena yasiudo iqoma sidago manga nyawa yakokoro ona yaduga.</s>
      <s id="b.JOH.2.10.3">Qabolo de ona manga anggur qamamali gena yasiudo ituuru.</s>
      <s id="b.JOH.2.10.4">Duma ngona ani anggur ma nonoma qamomonge gena nadiahi sidago o orasi manena de asa nosisupu so nasiudo ituuru."</s>
     </seg>
     <seg type="verse" id="b.JOH.2.11">
      <s id="b.JOH.2.11.1">O nonako ihahairani manena o Yesus waaka o Kana ma dokuka o Galilea ma tonaka.</s>
      <s id="b.JOH.2.11.2">O riho magenaka de asa to Una Awi nonako-nonako ihahairani gena wosolano waaka.</s>
      <s id="b.JOH.2.11.3">Komagena Una Awi kuasa masirete asa wasimane onaka.</s>
      <s id="b.JOH.2.11.4">So Awi muri-muri magena manga piricaya Unaka gena foloi idogo.</s>
     </seg>
     <seg type="verse" id="b.JOH.2.12">
      <s id="b.JOH.2.12.1">So qaboloka, de Una wotagi wokahoko o Kapernaum ma dokuko.</s>
      <s id="b.JOH.2.12.2">Ona itagi imakangaho gena ma awa, de Awi nonongoru, de lo Awi muri-muri.</s>
      <s id="b.JOH.2.12.3">So o wange muruo naga ona igoge o doku magenaka.</s>
     </seg>
     <seg type="verse" id="b.JOH.2.13">
      <s id="b.JOH.2.13.1">So kagena o Yesus wogoge wodamaha sidago o Paskah ma Wange ma Rarame ma orasi he idumuka, de Una wotagi wokahie o Yerusalemye.</s>
     </seg>
     <seg type="verse" id="b.JOH.2.14">
      <s id="b.JOH.2.14.1">Kagena womasidiadoka, de Una wotagi de wowosa o Gikimoi Awi Tahu ma lolohaka.</s>
      <s id="b.JOH.2.14.2">De kagena asa Una wasitodadaheno o nyawa yadadala o riho magegenaka imasiiija de imatekekokiija.</s>
      <s id="b.JOH.2.14.3">Ma binuka o sapi, o duba, de lo o namo dara imasiiija gena yaaka manga suba ma gaso, de ma binukali o nyawa o doku ma somoano manga pipi imatekesitagali.</s>
     </seg>
     <seg type="verse" id="b.JOH.2.15">
      <s id="b.JOH.2.15.1">Magena wakeleloka, de Una asa o ngangapo moi waaka o iwino la idadi maro o cambuk moi.</s>
      <s id="b.JOH.2.15.2">De Awi cambuk magena, Una gila-gila o Gikimoi Awi Tahu ma lolohaka o nyawa ona magena wadusu de wasisupu.</s>
      <s id="b.JOH.2.15.3">Wadusu ona maro o bolumoi-bolumoi, ona de manga sapi de lo manga duba.</s>
      <s id="b.JOH.2.15.4">De lo ma binuka o pipi imatekesitagali ona manga meja waeha sidago lo manga pipi gena ihaja imakokitingaka.</s>
     </seg>
     <seg type="verse" id="b.JOH.2.16">
      <s id="b.JOH.2.16.1">De ma binukali o namo dara imasiiijaka Una wotemo, "Asitagala!</s>
      <s id="b.JOH.2.16.2">Ngini gena nia namo niaaho de nisupu.</s>
      <s id="b.JOH.2.16.3">Awadede!</s>
      <s id="b.JOH.2.16.4">Upa lo Ai Baba Awi Tahuka de niaaka o riho imasiiija."</s>
     </seg>
     <seg type="verse" id="b.JOH.2.17">
      <s id="b.JOH.2.17.1">Komagena imaakaka, de Awi muri-muri magena asa yosiningali kanaga iqoqoma o Gikimoi Awi Jaji ma Buku ma rabaka isilefo itemo, "Ai Baba, Ngohi Ai sininga ma dupa foloisi ilamo gena Ani Tahu bilasu o nyawa yahoromati sidago he dangade tosone."</s>
     </seg>
     <seg type="verse" id="b.JOH.2.18">
      <s id="b.JOH.2.18.1">Qaboloka, de kanaga o Yahudika manga roriri ona magena yahino Unaka, de itemo, "Ce!</s>
      <s id="b.JOH.2.18.2">Idodooha so Ngona naaka komagena.</s>
      <s id="b.JOH.2.18.3">Ngomi mitemo Ngonaka bilasu o nonako moi nomisimane ngomika.</s>
      <s id="b.JOH.2.18.4">La ma ngale ngomi aku mininako, igogou Ngona gena Ani kuasa ma sihino o Gikimoino."</s>
     </seg>
     <seg type="verse" id="b.JOH.2.19">
      <s id="b.JOH.2.19.1">De Una wosango wotemo, "Nakoso ngini o Gikimoi Awi Tahu manena niaruba, de ma deka ka o wange saangeka de Ngohi asa tosigoko kali."</s>
     </seg>
     <seg type="verse" id="b.JOH.2.20">
      <s id="b.JOH.2.20.1">De ona itemo, "Ilaha!</s>
      <s id="b.JOH.2.20.2">Kanaga ma deka o taungu moruha de butanga o nyawa imanara asa o Gikimoi Awi Tahu manena isigoko.</s>
      <s id="b.JOH.2.20.3">De Ngona gena nobicara de notemo, ngaroko o tahu magena yabiauka, duma ma deka ka cawali o wange saange de Ngona aku nosigoko kali."</s>
     </seg>
     <seg type="verse" id="b.JOH.2.21">
      <s id="b.JOH.2.21.1">Duma Una Awi ngale gena Awi rohe masirete wositero maro o Gikimoi Awi Tahu.</s>
     </seg>
     <seg type="verse" id="b.JOH.2.22">
      <s id="b.JOH.2.22.1">Cawali ma orasika done Una o sone ma rabano wisioho kali, de asa Awi muri-muri yosininga kiaka iqomaka to Una Awi demo komagena gena wotemo, o Gikimoi Awi Tahu wositero de Awi rohe.</s>
      <s id="b.JOH.2.22.2">Yosiningaka, de asa ona yopiricaya igogou o Gikimoi Awi demo ma ngale o Yesus o sone ma rabano wisioho kali de lo o bi moi-moi qangodu magena Una wasingangasu qabolo onaka.</s>
     </seg>
     <seg type="verse" id="b.JOH.2.23">
      <s id="b.JOH.2.23.1">Ma orasi Una kanaga o Paskah ma Wange ma Rarame o Yerusalemka, de o nyawa yadadala asa ipiricaya igogou Una o Salamati ma Kolano gena, ka cawali o nonako ihahairani waaka.</s>
     </seg>
     <seg type="verse" id="b.JOH.2.24">
      <s id="b.JOH.2.24.1">Duma Una woholu wapiricaya onaka, sababu o nyawa yangodu manga sininga ipepelu gena ka wanako.</s>
     </seg>
     <seg type="verse" id="b.JOH.2.25">
      <s id="b.JOH.2.25.1">Komagena lo ma ngale o nyawa manga sininga gena upa he o nyawa asa iwisingangasu, sababu igogou Una wanako qaboloka.</s>
     </seg>
    </div>
    <div type="chapter" id="b.JOH.3">
     <seg type="verse" id="b.JOH.3.1">
      <s id="b.JOH.3.1.1">Kanaga o Farisi ma nyawa moi awi ronga o Nikodemus, de una magena lo o Yahudika manga roriri moi o Mahkamah Agama manga sidongirabano.</s>
     </seg>
     <seg type="verse" id="b.JOH.3.2">
      <s id="b.JOH.3.2.1">Qaputuku de una wahino o Yesuska, de wobicara wotemo, "Baba Guru, ngomi mininako igogou Ngona o guru moi o Gikimoi masirete wonisulo nahino ngomino, sababu Ngona de to Ngona Ani nonako ihahairani.</s>
      <s id="b.JOH.3.2.2">O nyawa moi lo o nonako ihahairani yaaka yaakuwa, ka cawali manga buturu ma sihino o Gikimoino."</s>
     </seg>
     <seg type="verse" id="b.JOH.3.3">
      <s id="b.JOH.3.3.1">Kagena de o Yesus wotemo unaka, "Baba, nakoso kanaga o Gikimoi la igogou o nyawa waparetaka maro o kolano moi, de ona bilasu yasibuo kali."</s>
     </seg>
     <seg type="verse" id="b.JOH.3.4">
      <s id="b.JOH.3.4.1">Duma o roriri una magena wosano wotemo, "Ce!</s>
      <s id="b.JOH.3.4.2">Ma ngeko idodooha so ona yalamoka de aku yasibuo kali.</s>
      <s id="b.JOH.3.4.3">De ma ngeko idodooha aku ona iliho kali to ona manga awa ami poko ma rabaka la yasibuo kali."</s>
     </seg>
     <seg type="verse" id="b.JOH.3.5">
      <s id="b.JOH.3.5.1">So kagena de o Yesus asa wosango unaka wotemo, "Igogou!</s>
      <s id="b.JOH.3.5.2">O nyawa yaaku waasi o Gikimoi Awi pareta ma rabaka iwosa, ka cawali ona nagoona de o ake de lo o Gikimoi Awi Gurumi yasibuo kasi.</s>
     </seg>
     <seg type="verse" id="b.JOH.3.6">
      <s id="b.JOH.3.6.1">Sababu o nyawa gena manga dodihimo yasibuo, duma o Gikimoi Awi Gurumi wahike o oho qamomuane so imatero de yasibuo kali.</s>
     </seg>
     <seg type="verse" id="b.JOH.3.7">
      <s id="b.JOH.3.7.1">So upa sidago ngona gena nohairani nakoso Ngohi totemo bilasu ngona nisibuo kali.</s>
     </seg>
     <seg type="verse" id="b.JOH.3.8">
      <s id="b.JOH.3.8.1">O nyawa nagoona nakoso ona o Gikimoi Awi Gurumi wasibuo kali ma ngale wahike onaka o oho qamomuane gena, imatero maro de ka o paro iwuwu.</s>
      <s id="b.JOH.3.8.2">Sababu ngona gena akuwa de ani lako o paro nakelelo, de lo ngaroko o paro ma kuguru gena aku noise, duma naakuwa nanako magena kiano ikahino de kiaka ikahika."</s>
     </seg>
     <seg type="verse" id="b.JOH.3.9">
      <s id="b.JOH.3.9.1">Woise komagena de o roriri una magena wotemo, "We!</s>
      <s id="b.JOH.3.9.2">Nagala ngohi manena Ani demo ma ngale gena tosidodoguwa."</s>
     </seg>
     <seg type="verse" id="b.JOH.3.10">
      <s id="b.JOH.3.10.1">So o Yesus wotemo, "Ngona gena ngaroko o Israel ma nyawa manga guru moi nikukuruye, duma qadoohaso sidago o bi moi-moi ngona tonidodedemoka de ma ngale gena naakuwa nanako.</s>
     </seg>
     <seg type="verse" id="b.JOH.3.11">
      <s id="b.JOH.3.11.1">Ngona tonisingangasu igogou, o kia naga Ngohi takokeleloka de tanakoka gena igogou nginika tinidedemo de lo tinisingangasu qaboloka, duma ngini ningodu gena asa niaholu.</s>
     </seg>
     <seg type="verse" id="b.JOH.3.12">
      <s id="b.JOH.3.12.1">De o kia Ngohi tinidodedemoka ma ngale gena o kia naga moi done asa idadi o duniaka.</s>
      <s id="b.JOH.3.12.2">So nakoso ma ngale gena ngini niopiricayawa, de idodooha aku niopiricaya ma ngale o kia naga idadadi o sorogaka, nakoso magena lo tinidedemoli.</s>
     </seg>
     <seg type="verse" id="b.JOH.3.13">
      <s id="b.JOH.3.13.1">Igogou, o nyawa moi lo yahiwa o duniaka de ikahika o sorogaka yaado la o kia idadadika yakelelo.</s>
      <s id="b.JOH.3.13.2">Ka cawali Ngohi masirete, Ai ronga o Nyawa ma Duhutu gena, o sorogano so o moi-moi magena takeleloka.</s>
     </seg>
     <seg type="verse" id="b.JOH.3.14">
      <s id="b.JOH.3.14.1">Maro ka iqoqoma o Musa o tona ibobeleuka de kanaga o didiki moi maro o ngihia gena o tabagano isitulada watide la nagoona yakokelelo gena isonewa, de komagena lo Ngohi o Nyawa ma Duhutu bilasu o sangahadiye isidola.</s>
     </seg>
     <seg type="verse" id="b.JOH.3.15">
      <s id="b.JOH.3.15.1">La ma ngale o nyawa, nakoso Ngohi manena ipiricaya, de ona magena asa yamake o oho ka sidutu ikakali.</s>
     </seg>
     <seg type="verse" id="b.JOH.3.16">
      <s id="b.JOH.3.16.1">Sababu igogou-gogou o Gikimoi foloi wadodara o bi nyawa o dunia ma rabaka, so Una asa Awi Ngopa masirete wihike, ngaroko Awi Ngopa magena to Una Awi Ngopa yanau womatetengo.</s>
      <s id="b.JOH.3.16.2">La o nyawa nagoona Awi Ngopaka magena iwipiricaya, de ona magena upa yasisa, duma yamake o oho ka sidutu ikakali.</s>
     </seg>
     <seg type="verse" id="b.JOH.3.17">
      <s id="b.JOH.3.17.1">Komagena o Gikimoi Awi Ngopa wisulo o duniaku, Una wouti, de upa o bi nyawa o duniaka wasisala so bilasu o Gikimoi wafanggali de o dorou, duma ma ngale manga dorou ma rabano gena wasisalamati.</s>
     </seg>
     <seg type="verse" id="b.JOH.3.18">
      <s id="b.JOH.3.18.1">De o nyawa nagoona nakoso to Una Awi Ngopa magena iwipiricayaka, de ona magena asa upa yasisala.</s>
      <s id="b.JOH.3.18.2">Duma nakoso o nyawa la kanaga iwipiricayawa, ona magena yasisala so igogou bilasu o Gikimoi wafanggali de o dorou, sababu ona wipiricayawa Una magena o Gikimoi Awi Ngopa yanau womatetengo, so ona manga dorou ma rabano Una upa wasisalamati.</s>
     </seg>
     <seg type="verse" id="b.JOH.3.19">
      <s id="b.JOH.3.19.1">Ona yasisala so bilasu dede o Gikimoi imakitingaka, sababu o nita ma duhutu moi o Gikimoino yahino qabolo o duniaka, ma ngale o Gikimoi wasimane o nyawaka.</s>
      <s id="b.JOH.3.19.2">Duma nakoso o nita de o bubutu, la kanaga o bubutu gena o nyawa asa foloi yodupa, sababu ona magena yodupa o dorou yaaka.</s>
     </seg>
     <seg type="verse" id="b.JOH.3.20">
      <s id="b.JOH.3.20.1">O nyawa nagoona yodupa o dorou yaaka, ona magena asa o nita ma duhutu gena ka yoduhudu de o bubutu gena yodongosa iholu, so yaakuwa yahino o nitano, ma ngale upa manga dorou ma rabano yasisalamati.</s>
      <s id="b.JOH.3.20.2">Yoholu yahino o nitano, magena ma sababu ona itemo idodooha nakoso manga dorou isikelelo.</s>
      <s id="b.JOH.3.20.3">So ona magena de manga salaka.</s>
     </seg>
     <seg type="verse" id="b.JOH.3.21">
      <s id="b.JOH.3.21.1">Duma nakoso kanaga ona yodupa yamote o dodoto itotiai gena ma sihino o Gikimoino, ona magena o nita ma rabano yahino.</s>
      <s id="b.JOH.3.21.2">Ona magena yaaka la ma ngale o nyawa yangodu aku yanako, igogou to ona manga manara magena yaaka sababu ona imarimoika dede o Gikimoi."</s>
     </seg>
     <seg type="verse" id="b.JOH.3.22">
      <s id="b.JOH.3.22.1">Ipapasaka, de o Yesus de Awi muri-muri itagi ikahika o Yudea ma tonaka.</s>
      <s id="b.JOH.3.22.2">De kagena o orasi muruo naga Una wogoge dede ona, de lo wosulo o nyawa yaosi, gena maro o nonako moi igogou Una wimomote.</s>
     </seg>
     <seg type="verse" id="b.JOH.3.23">
      <s id="b.JOH.3.23.1">De kanagasi o Yohanes lo o nyawa waosi o ake ma jobubu isironga o Ainon, o Salim ma doku ma dateka, sababu kagena o ake ilamo de o wange isigeto-geto o nyawa yahino unaka ma ngale una aku ona waosi.</s>
     </seg>
     <seg type="verse" id="b.JOH.3.24">
      <s id="b.JOH.3.24.1">O orasi magena una o buika wisingosa waasi.</s>
     </seg>
     <seg type="verse" id="b.JOH.3.25">
      <s id="b.JOH.3.25.1">O wange moika, de o Yohanes wooosi awi nyawa wimomote yamuruo naga de lo o Yahudika ma nyawa moi imatekesikoholu ma ngale o Yahudika ma nyawa manga adati de manga galepu, gena idodooha bilasu yatiodo kasi de asa manga sininga qatebi o Gikimoi Awi simaka.</s>
     </seg>
     <seg type="verse" id="b.JOH.3.26">
      <s id="b.JOH.3.26.1">Komagena so o Yohanes awi nyawa wimomote yahino unaka, de itemo, "Baba Guru, o nyawa Una magena iqoqomaka, kanaga o Yordan ma Selera ma sonongaka de ngona nowitideka ma ngale nomisingangasu ngomika, Una gena o orasi manena asa o nyawa waosi.</s>
      <s id="b.JOH.3.26.2">Ce!</s>
      <s id="b.JOH.3.26.3">O nyawa yadadala ngona inidongosa de asa yangodu ikahikaka Unaka."</s>
     </seg>
     <seg type="verse" id="b.JOH.3.27">
      <s id="b.JOH.3.27.1">Kagena de o Yohanes wosango wotemo onaka, "Magena qadoohawa.</s>
      <s id="b.JOH.3.27.2">O nyawa ngone gena nakoso o kia naga ngone kanaga pamake magena, ka cawali o Gikimoi wonahike.</s>
      <s id="b.JOH.3.27.3">So ma ngale magegena gena ngohi itoosawa.</s>
     </seg>
     <seg type="verse" id="b.JOH.3.28">
      <s id="b.JOH.3.28.1">Ngini gena niise qaboloka, ngohi tinisingangasuka totemo ngohi manena o Salamati ma Kolano isowo, duma o Gikimoi woisulo ngohi la ngohi asa toqomano.</s>
     </seg>
     <seg type="verse" id="b.JOH.3.30">
      <s id="b.JOH.3.30.1">Igogou, o Yesus Awi manara dede to ngohi ai manara gena, to Una Awi manara foloi ilamo.</s>
      <s id="b.JOH.3.30.2">Ma orasi o kawi ma rarame ma rabaka de ngohi maro wokakawi awi dodiao moi.</s>
      <s id="b.JOH.3.30.3">Ngaroko una kanaga o bi moi-moi qangodu gena waaturu, duma muna mokakawi gena de una magena wisowo.</s>
      <s id="b.JOH.3.30.4">Wokakawi awi dodiao gena wisulo woqomano, ma ngale ka waaka to muna mokakawi ami dailako.</s>
      <s id="b.JOH.3.30.5">Wosidailako qaboloka, de ma orasi wokakawi wahino so muna gena womingoso de awi nali de awi more gena, awi dodiao magena woise so una lo foloisi winali.</s>
      <s id="b.JOH.3.30.6">Maro wokakawi awi dodiao awi more, komagena ngohi lo aku ai more de lo ai nali ifoloi.</s>
     </seg>
     <seg type="verse" id="b.JOH.3.31">
      <s id="b.JOH.3.31.1">Una o sorogaka de wouti, Una magena foloisi wolamo de o bi nyawa yangodu o duniaka.</s>
      <s id="b.JOH.3.31.2">Duma nakoso o nyawa la ka o duniaka yasibuo, ona magena manga sininga ma kanako ka o dunia ma kanako.</s>
      <s id="b.JOH.3.31.3">So ka magena aku ona isibicara.</s>
      <s id="b.JOH.3.31.4">Duma Una foloi wolamo gena Una asa o sorogaka de wouti.</s>
     </seg>
     <seg type="verse" id="b.JOH.3.32">
      <s id="b.JOH.3.32.1">So o bi moi-moi qangodu o sorogaka wakokelelo de woiise magena wosingangasu o nyawa o duniaka.</s>
      <s id="b.JOH.3.32.2">Duma Awi demo gena o nyawa moi lo yopiricayawa.</s>
     </seg>
     <seg type="verse" id="b.JOH.3.33">
      <s id="b.JOH.3.33.1">Duma nakoso o nyawa la kanaga yopiricaya Awi demo magena, gena ona lo isitatapu o Gikimoi Awi demo gena igogou de itiai.</s>
     </seg>
     <seg type="verse" id="b.JOH.3.34">
      <s id="b.JOH.3.34.1">Sababu Una magena o Gikimoi wisulo la wahino, so Una Awi demo gena ka imatero de o Gikimoi Awi demo.</s>
      <s id="b.JOH.3.34.2">O Gikimoi Awi Gurumi ma kuasa gena Una wihike qaasu-asu.</s>
     </seg>
     <seg type="verse" id="b.JOH.3.35">
      <s id="b.JOH.3.35.1">Ma Baba Gikimoi widodara igogou ma Ngopaka de lo wisiputuru sidago o bi moi-moi qangodu lo aku wapareta.</s>
     </seg>
     <seg type="verse" id="b.JOH.3.36">
      <s id="b.JOH.3.36.1">So nakoso o nyawa la kanaga o Gikimoi ma Ngopa iwipiricayaka, ona magena asa yamake o oho ka sidutu ikakali.</s>
      <s id="b.JOH.3.36.2">Duma kanaga o nyawa nakoso Una wihoholu, ona magena asa o oho ka sidutu ikakali gena yamakewa.</s>
      <s id="b.JOH.3.36.3">Sababu ona wihoholu o Gikimoi asa wafanggali so dede o Gikimoi imakitinga ka sidutu ikakali."</s>
     </seg>
    </div>
    <div type="chapter" id="b.JOH.4">
     <seg type="verse" id="b.JOH.4.13">
      <s id="b.JOH.4.13.1">1-3 O Yesus o nyawa wadotosi kagena o Yudea ma tonaka, de o Farisika ma nyawa ona yogiise idodooha Una magena o nyawa yadadala waosi.</s>
      <s id="b.JOH.4.13.2">Ngaroko yogiise komagena, duma Una he o nyawa waosi kawa, duma ka Awi muri-muri bato ona magena asa o nyawa yaosi.</s>
      <s id="b.JOH.4.13.3">De ona Una wimomote magena manga dala idogo-dogo sidago nakoso isitetero Una de o Yohanes gena, Una wadoto de waosi foloisi yadala.</s>
      <s id="b.JOH.4.13.4">So ma orasi ma Jou Una wanako gena o Farisika yogiise de nagala ona magena yodupawa, so wotemo, "Hino la potagi poliho o Galileaka."</s>
     </seg>
     <seg type="verse" id="b.JOH.4.4">
      <s id="b.JOH.4.4.1">So o Yudeaka de Una womajobo wotagi o Galileaka, de o Gikimoi wodupa so upa o ngeko ma somoa wamote, duma bilasu wakahika o Samaria ma tonaka watola, ena gena o Israel ma tona moi.</s>
     </seg>
     <seg type="verse" id="b.JOH.4.6">
      <s id="b.JOH.4.6.1">O wange itiaika, nagala o cako mogiowo de sinoto, de ona imasidiado o doku moi o Samaria ma tonaka, ena gena isironga o Sikhar.</s>
      <s id="b.JOH.4.6.2">O doku magena he yadumuka, de ona imasiwoma kekiaka o riho magenaka kanaga de o sumu moi.</s>
      <s id="b.JOH.4.6.3">O Sikhar gena imakabati de o tona kekiaka iqoqomaka ona manga ete de manga topora o Yakub gena wihike awi ngopa o Yusufka.</s>
      <s id="b.JOH.4.6.4">De kagena o riho magenaka kanaga o sumu moi isironga lo o Yakub awi sumu.</s>
      <s id="b.JOH.4.6.5">Ma sababu to ona manga dodagi ikuru so o Yesus asa wimomoqoka, so Una womawoma de womatamiku kagena o Yakub awi sumu ma dateka.</s>
     </seg>
     <seg type="verse" id="b.JOH.4.8">
      <s id="b.JOH.4.8.1">De Awi muri-muri itagi o dokuka, o ino imaija, so Una widongosaka o sumu magenaka.</s>
      <s id="b.JOH.4.8.2">So ona imajoboka de itekawa, de o Samariaka ma ngopeqeka moi mahino kagena o sumuka o ake momasiui.</s>
      <s id="b.JOH.4.8.3">So kagena de Una asa womagolo munaka wotemo, "Awa, nako qaloha, de tanu ani ake sutu noiguse la Ngohi aku taudo."</s>
     </seg>
     <seg type="verse" id="b.JOH.4.9">
      <s id="b.JOH.4.9.1">Kagena de muna magena motemo, "Awa kodo, Baba!</s>
      <s id="b.JOH.4.9.2">Ngona gena o Yahudika ma nyawa moi de ngohi manena o Samaria ma nyawa moi, de qadoohaso sidago Ngona de o ake nogolo ngohika."</s>
      <s id="b.JOH.4.9.3">(Muna ami sango komagena, sababu o Yahudika ma nyawa de o Samariaka ma nyawa gena ona imatekedodiaowa, sidago manga bobita lo itemo upa manga lelenga eko manga udo-udo imakabau de imakacapu.)</s>
     </seg>
     <seg type="verse" id="b.JOH.4.10">
      <s id="b.JOH.4.10.1">Duma Una asa wotemo munaka, "Nakoso ngona gena nanako o kia naga o Gikimoi Awi ngongike o nyawaka, de lo nakoso ngona Ngohi noinakoka o ake togogolo Ngohi manena gena naguuna, ngona lo asa o ake nogolo kali Ngohino, kekiaka de o ake magena o nyawa aku o oho ma duhutu yamake."</s>
     </seg>
     <seg type="verse" id="b.JOH.4.11">
      <s id="b.JOH.4.11.1">De muna motemo, "Baba, o sumu manena duruhe iluku de Ngona gena Ani ember ihiwa, so kekiano done asa Ngona o ake noqehe la ngohi aku o oho ma duhutu magena tamake.</s>
     </seg>
     <seg type="verse" id="b.JOH.4.12">
      <s id="b.JOH.4.12.1">Cedeke!</s>
      <s id="b.JOH.4.12.2">Cawali to ngomi mia topora o Yakub o sumu manena waaka so kanena o ake mimasiui.</s>
      <s id="b.JOH.4.12.3">Iqoqomaka una de awi ngopa-ngopa lo yaudo.</s>
      <s id="b.JOH.4.12.4">De awi haiwani lo qangodu wapapalihara awi sapi, awi duba, de lo awi kabi lo wosiudo.</s>
      <s id="b.JOH.4.12.5">Duma ngohi tatagapi to Ngona Ani demo kanaga de ma ngale, nako Ngona de o Yakub gena, notemo Ngona foloisi nolamo.</s>
      <s id="b.JOH.4.12.6">Gena ma ngeko idodooha."</s>
     </seg>
     <seg type="verse" id="b.JOH.4.13">
      <s id="b.JOH.4.13.1">Kagena de o Yesus Una wotemo munaka, "O nyawa nagoona nakoso o ake o sumu manenano yaudo, ona magena done manga kiri asa ka qadudusi.</s>
     </seg>
     <seg type="verse" id="b.JOH.4.14">
      <s id="b.JOH.4.14.1">Duma nakoso o nyawa la kanaga o ake Ngohi tahihike gena yaudo, ka ma moi yaudoka de isidadu kawa.</s>
      <s id="b.JOH.4.14.2">Sababu o ake magegena imadadi maro o jobubu moi ona manga rohe ma rabaka, de nogena asa isupu la yamake o oho ka sidutu ikakali."</s>
     </seg>
     <seg type="verse" id="b.JOH.4.15">
      <s id="b.JOH.4.15.1">So motemo, "Wewe, Baba!</s>
      <s id="b.JOH.4.15.2">Tanu Ngona o ake magegena ngohi lo noihike taudo, la ai kiri upa he qadudu kali de ngohi lo upa he tahino kali kanena o ake tomasiui."</s>
     </seg>
     <seg type="verse" id="b.JOH.4.16">
      <s id="b.JOH.4.16.1">Kagena de wotemo kali munaka, "Awa!</s>
      <s id="b.JOH.4.16.2">Hika ngona notagi ani roka nowingoso la ngini nikahino kali Ngohino."</s>
     </seg>
     <seg type="verse" id="b.JOH.4.17">
      <s id="b.JOH.4.17.1">De muna mosango motemo, "Ngohi ai roka ihiwa."</s>
      <s id="b.JOH.4.17.2">De wotemo munaka, "Ngona ani demo gena itero.</s>
      <s id="b.JOH.4.17.3">Gena igogou ngona ani roka ihiwa.</s>
     </seg>
     <seg type="verse" id="b.JOH.4.18">
      <s id="b.JOH.4.18.1">Sababu ngona ani roka gena nomatagali he ma motoha qabolo, de o orasi manena naga ngona de yanau moi nimasikokogoge gena ani roka wisowo.</s>
      <s id="b.JOH.4.18.2">So, Awa, ngona notemo ani roka ihiwa gena itiai de itero."</s>
     </seg>
     <seg type="verse" id="b.JOH.4.19">
      <s id="b.JOH.4.19.1">"Wewe, Baba!</s>
      <s id="b.JOH.4.19.2">Nagala Ngona manena o nabi moi, sababu ma ngale to ngohi ai moi-moi gena qangodu aku nanako itiai.</s>
     </seg>
     <seg type="verse" id="b.JOH.4.20">
      <s id="b.JOH.4.20.1">Duma iqoqomaka to ngomi mia ete de mia topora bilasu o tala manenaka itagi de kagena asa manga suba o Gikimoika yatide.</s>
      <s id="b.JOH.4.20.2">Ngaroko komagena, ngini o Yahudika nitemo, ngone bilasu o Gikimoi powisuba ka o Yerusalemka."</s>
     </seg>
     <seg type="verse" id="b.JOH.4.21">
      <s id="b.JOH.4.21.1">So kagena de o Yesus wotemo kali munaka, "Awa, tanu ngona gena bilasu nopiricaya Ai demo manena, de ma orasi lo he idumuka ngini done asa Ai Babaka nisuba gena, upa o talaka de lo upa o Yerusalemka, duma o riho kiaka bato lo aku o Gikimoi ka powisuba.</s>
     </seg>
     <seg type="verse" id="b.JOH.4.22">
      <s id="b.JOH.4.22.1">De ngini o Samariaka ma nyawa ngaroko Una niwisuba, duma Una magena niwinako waasi.</s>
      <s id="b.JOH.4.22.2">Duma ngomi o Yahudika ma nyawa, Una miwisusuba gena, ngomi miwinakoka.</s>
      <s id="b.JOH.4.22.3">Sababu o Salamati ma Kolano gena Awi sihino o Yahudi ma nyawano.</s>
     </seg>
     <seg type="verse" id="b.JOH.4.23">
      <s id="b.JOH.4.23.1">Ngaroko komagena, ma orasi done asa yaado, de igogou ma orasi magena yaadoka, de Ai Baba Awi Gurumi asa o nyawa yariwo so ona aku isuba Ai Babaka.</s>
      <s id="b.JOH.4.23.2">O nyawa kanaga la manga suba ma gola Unaka gena, ona magegena igogou winako.</s>
      <s id="b.JOH.4.23.3">O suba ma ngeko komagena Ai Baba wodupa.</s>
     </seg>
     <seg type="verse" id="b.JOH.4.24">
      <s id="b.JOH.4.24.1">Sababu o Gikimoi Una gena ka o Gurumi, so nakoso o nyawa la iwisuba Unaka, to ona manga suba ma rabaka bilasu Awi Gurumi ona magenaka wariwo sidago kanaga manga sininga ma rabaka aku igogou winako."</s>
     </seg>
     <seg type="verse" id="b.JOH.4.25">
      <s id="b.JOH.4.25.1">So o ngopeqeka muna magena mobicara kali motemo, "Ngohi tanako o Salamati ma Kolano, Una magena wisiaso ma Kristus, done asa wahino, la ma orasi womasidiado, de Una masirete o bi moi-moi qangodu magena asa womidoto ngomika."</s>
     </seg>
     <seg type="verse" id="b.JOH.4.26">
      <s id="b.JOH.4.26.1">De o Yesus wotemo munaka, "Nako Una magena, ka ka Ngohi qabolo."</s>
     </seg>
     <seg type="verse" id="b.JOH.4.27">
      <s id="b.JOH.4.27.1">Kagena de to Una Awi muri-muri iliho so yaado o sumuka, de to ona manga sininga ma rabaka ibao itemo, "Ilaha!</s>
      <s id="b.JOH.4.27.2">O kiaso Ngona dede o ngopeqeka momatengo nimatekebicara."</s>
      <s id="b.JOH.4.27.3">Ngaroko manga siningaka ibao komagena, duma ona he wisano kawa.</s>
     </seg>
     <seg type="verse" id="b.JOH.4.28">
      <s id="b.JOH.4.28.1">So o ngopeqeka magena ami ake ma ember he matotota kawa, de ka modongosaka de moliho mokahika o dokuka, de o bi nyawa kagena masigaro</s>
     </seg>
     <seg type="verse" id="b.JOH.4.29">
      <s id="b.JOH.4.29.1">de motemo, "Niahinosi!</s>
      <s id="b.JOH.4.29.2">La potagi nanga sumuka de kagena o nyawa moi niwikelelo.</s>
      <s id="b.JOH.4.29.3">Ngaroko ngohi woinako waasi, duma Una aku ka wanako to ngohi ai manara moi-moi iqoqoma taaakaka, so magena qangodu woisingangasu ngohika.</s>
      <s id="b.JOH.4.29.4">Igogou, Una magena o Salamati ma Kolano, eko idodooha."</s>
     </seg>
     <seg type="verse" id="b.JOH.4.30">
      <s id="b.JOH.4.30.1">So ona manga doku yodongosa de itagi yakahika Unaka.</s>
     </seg>
     <seg type="verse" id="b.JOH.4.31">
      <s id="b.JOH.4.31.1">Ona imasidiado waasi, kagena o sumuka so Awi muri-muri iwigolo de wigegego Unaka itemo, "Baba Guru, nooqo kasi."</s>
     </seg>
     <seg type="verse" id="b.JOH.4.32">
      <s id="b.JOH.4.32.1">Duma Una asa wosango onaka wotemo, "Ngohi kanaga de Ai ino, duma ngini ningodu moi lo magena nianakowa."</s>
     </seg>
     <seg type="verse" id="b.JOH.4.33">
      <s id="b.JOH.4.33.1">Magena de Awi muri-muri ona imatekekasano moi de moika itemo, "Nagala kanaga o nyawa o ino sutu Una wigahoka, eko idodooha."</s>
     </seg>
     <seg type="verse" id="b.JOH.4.34">
      <s id="b.JOH.4.34.1">So Una asa wasingangasu onaka wotemo, "O kia naga to Ngohi Ai ino gena, nakoso towisigise Una woisusuloka so tahino kanena, de lo nakoso Awi manara magena taaka qabolo.</s>
     </seg>
     <seg type="verse" id="b.JOH.4.35">
      <s id="b.JOH.4.35.1">Ma biasa ma orasi nia doro niodato qaboloka, de ngini nitemo, 'O ngoosa iha ma simaka gena ma orasi poutu.'</s>
      <s id="b.JOH.4.35.2">Duma Ngohi tinidedemo nginika, hika ngini nia lako niapelenga de nia doro nianano kasi.</s>
      <s id="b.JOH.4.35.3">Sababu o sopo magena qaomuka so aku niautu, ena gena o nyawa la kanaga Ai demo yodupa yosigise.</s>
     </seg>
     <seg type="verse" id="b.JOH.4.36">
      <s id="b.JOH.4.36.1">De kanaga ona yautu manga manara magena ma fanggali yamake qabolo, sababu to ona manga dato ma sopo gena yamake o oho ka sidutu ikakali.</s>
      <s id="b.JOH.4.36.2">So bai ona o doroka yodadato lo bai ona o doroka youutu, ona yangodu manga nali gena ka imaketero.</s>
     </seg>
     <seg type="verse" id="b.JOH.4.37">
      <s id="b.JOH.4.37.1">De magena igogou de itero maro o kia o orasi isigeto-geto o nyawa itemo, 'Ma binuka yodato de ma binukali youtu.'</s>
     </seg>
     <seg type="verse" id="b.JOH.4.38">
      <s id="b.JOH.4.38.1">Nako ngini gena, Ngohi tinisulo la tanu ngini asa nitagi o nyawaka kiaka yasihabari qabolo so niadotoka de ona lo aku yopiricaya.</s>
      <s id="b.JOH.4.38.2">Maro nitagi niautu nia doro niamomanarawa de kanaga o nyawa ma somoali imanara iqomaka, sidago ngini lo o fanggali niamake to ona manga manarano."</s>
      <s id="b.JOH.4.38.3">So o Yesus wotemo komagena onaka.</s>
     </seg>
     <seg type="verse" id="b.JOH.4.39">
      <s id="b.JOH.4.39.1">De kanaga o Samariaka ma nyawa o doku magegenaka igogoge gena, ona yadala asa Unaka wipiricaya, sababu to muna ami demo ma orasi mosingangasu motemo, "Una aku wanako de ngohi woisingangasu idodooha to ngohi ai manara moi-moi iqoqoma taaakaka."</s>
     </seg>
     <seg type="verse" id="b.JOH.4.40">
      <s id="b.JOH.4.40.1">So ona imasidiado Unaka, de ona asa iwigolo de wigegego itemo, "Baba, Ngona bilasu nogoge to ngomi mia dokuka.</s>
      <s id="b.JOH.4.40.2">Ngona Ani dodagi upasi nosidofa."</s>
      <s id="b.JOH.4.40.3">So Una de Awi muri-muri lo yogogogesi dede ona ma deka o wange sinoto.</s>
     </seg>
     <seg type="verse" id="b.JOH.4.41">
      <s id="b.JOH.4.41.1">De o orasi magena o nyawa wipipiricaya Unaka asa foloisi yadala, sababu ona yoiseka to Una Awi dodoto.</s>
     </seg>
     <seg type="verse" id="b.JOH.4.42">
      <s id="b.JOH.4.42.1">De ona asa o ngopeqeka magena imidedemo itemo, "Ma sababu ma nonoma gena ngona nomisingangasu so Una miwipiricaya, duma o orasi manena ngomi Una miwipiricaya sababu ngomi masirete lo asa miwikelelo de miise ka Unano.</s>
      <s id="b.JOH.4.42.2">So ngomi aku mianako igogou Una asa o bi nyawa o dunia manena ma dokuka manga dorouno wasisalamati."</s>
     </seg>
     <seg type="verse" id="b.JOH.4.43">
      <s id="b.JOH.4.43.1">O wange sinoto magena ipasaka, de o Yesus womajobo kali wotagi o Galileaka.</s>
     </seg>
     <seg type="verse" id="b.JOH.4.44">
      <s id="b.JOH.4.44.1">Una wotagi kagena to Una Awi doku masireteka, ngaroko ipapasaka wotemo, "Nakoso o nabi moi kanaga to una awi doku masireteka wogoge gena asa iwihoromatiwa."</s>
     </seg>
     <seg type="verse" id="b.JOH.4.45">
      <s id="b.JOH.4.45.1">Ma orasi Una womasidiado o Galileaka gena o nyawa kagena iwiqehe qalohaka, gena ma gola ipapasaka ma orasi o Paskah ma Wange ma Rarame o Yerusalemka, de Una o bi moi-moi waakaka gena ona lo kagena, so magena qangodu yakeleloka.</s>
     </seg>
     <seg type="verse" id="b.JOH.4.47">
      <s id="b.JOH.4.47.1">De Una woliho o doku o Kanaka o Galilea ma tonaka, ipapasaka kagena o ake de Una waaka so imadadi o anggurka.</s>
      <s id="b.JOH.4.47.2">Kagena lo o kadato ma bobaretaka womomanara moi wogiise o Yesus asa o Yudeano wolihoka de o Galilea ma dokuka womasidiadoka.</s>
      <s id="b.JOH.4.47.3">Una magena awi ngopa yanau moi o doku Kapernaumka wopanyake so awi siri he foloi qatubuso de una wotagi wogolo o Yesuska, so wotemo, "Baba, ai ngopa awi siri foloi qatotubuso so he yadangade wosone, so tanu Ngona notagi cai-cai o Kapernaumka la una nowisiloha."</s>
     </seg>
     <seg type="verse" id="b.JOH.4.48">
      <s id="b.JOH.4.48.1">Duma o Yesus wotemo una o kadato ma bobaretaka, "Nakoso Ngohi tinisikelelowa o nonako ihahairani, ngini asa Ngohi nipiricayawa."</s>
     </seg>
     <seg type="verse" id="b.JOH.4.49">
      <s id="b.JOH.4.49.1">Duma una wosango o Yesuska wotemo, "Jou, nahinoka bai!</s>
      <s id="b.JOH.4.49.2">Done ai ngopa wosone so."</s>
     </seg>
     <seg type="verse" id="b.JOH.4.50">
      <s id="b.JOH.4.50.1">Kagena de o Yesus wotemo, "Notagi noliho bato, ani ngopa asa wilohaka."</s>
      <s id="b.JOH.4.50.2">O nyawa una magena wopiricaya o kia o Yesus wotetemo gena, so wotagi woliho.</s>
     </seg>
     <seg type="verse" id="b.JOH.4.51">
      <s id="b.JOH.4.51.1">Kagena de woliho so o ngeko ma soaka, de awi nyawa asa wisibubusu so wisingangasu itemo, "Igogou, ani ngopa wilohaka."</s>
     </seg>
     <seg type="verse" id="b.JOH.4.52">
      <s id="b.JOH.4.52.1">De una wasano onaka, "O cako muruoka de ai ngopa wiloha."</s>
      <s id="b.JOH.4.52.2">De ona yosango, "Kagunugo o cako moi o wange itotiai de awi sosahu isisaka."</s>
     </seg>
     <seg type="verse" id="b.JOH.4.53">
      <s id="b.JOH.4.53.1">De ma baba una womasininga de wanako igogou, sababu o orasi magena de o Yesus wotemo unaka, "Ani ngopa wilohaka."</s>
      <s id="b.JOH.4.53.2">So kagena de o ngopa magena ma baba de ma awa de awi tahu ma raba yangodu lo o Yesus iwipiricayaka.</s>
     </seg>
     <seg type="verse" id="b.JOH.4.54">
      <s id="b.JOH.4.54.1">So o orasi magegena o Yesus kanaga o Yudea ma tonaka de woliho womasidiado o Galileaka gena, he ma para ma sinotoka o nonako ihahairani waaka.</s>
     </seg>
    </div>
    <div type="chapter" id="b.JOH.5">
     <seg type="verse" id="b.JOH.5.1">
      <s id="b.JOH.5.1.1">So magena ipasaka, de o Yahudika manga rarame moi ma orasi yaadoka, de o Yesus wotagi kali o Yerusalemka o rarame magena wamote.</s>
     </seg>
     <seg type="verse" id="b.JOH.5.2">
      <s id="b.JOH.5.2.1">De kagena o kota ma boberesu isigogilolino kanaga ma ngora moi isironga o Duba ma Ngora kagena yowosa de ma rabaka kanaga o ake ma lepa moi, magena isironga de o Ibrani ma bahasa itemo o Betesda.</s>
      <s id="b.JOH.5.2.2">O Betesda ma lepa magena isigilolino de o kia naga maro o bi dadaru ngai motoha, duma ma golingasu yagogarade de ma katu qaloloha gena o tetono.</s>
     </seg>
     <seg type="verse" id="b.JOH.5.3">
      <s id="b.JOH.5.3.1">De kagena naga o bi nyawa yadadala igogoge ona o siri ma rabaka, ena gena moi-moi de manga panyake so ma binuka ipipilo, ma binuka ilulugu, de ma binukali manga rohe isosone.</s>
      <s id="b.JOH.5.3.2">((De ona yodamaha o ake magena iluaki.</s>
     </seg>
     <seg type="verse" id="b.JOH.5.4">
      <s id="b.JOH.5.4.1">Sababu mamoi-mamoi kanaga o Gikimoi Awi malaikat moi yahino iutiku de o ake magena yaluaki.</s>
      <s id="b.JOH.5.4.2">De o orasi magena nakoso nagoona yopopanyake la yahika yoqoma o akeku youti yomatono, ona magena ngaroko manga panyake o kia bato lo done aku qaloha kali.))</s>
     </seg>
     <seg type="verse" id="b.JOH.5.5">
      <s id="b.JOH.5.5.1">De o ake magena ma dateka kanaga o nyawa wopopanyake moi, una magena kagena wogogoge awi orasi ma deka o taungu moruwange de tupaangeka.</s>
     </seg>
     <seg type="verse" id="b.JOH.5.6">
      <s id="b.JOH.5.6.1">Ato o Yesus wikelelo una magena de awi sangisara ma deka lo aku ka wanako, so o Yesus wotemo unaka, "Baba, idodooha nodupa Ngona nisiloha."</s>
     </seg>
     <seg type="verse" id="b.JOH.5.7">
      <s id="b.JOH.5.7.1">De o nyawa una magena wotemo o Yesuska, "Baba, nagala idadiwa, sababu ngaroko ngohi todupa iloha, duma ma orasi o ake manena iluaki, ngohi ai dodiao moi lo yahiwa iriwo la ngohi isiguti o akeku.</s>
      <s id="b.JOH.5.7.2">So ngaroko tomariwo totase la o akeku touti, duma o nyawa ma somoa gena kanaga o akeku youti yoqomaka."</s>
     </seg>
     <seg type="verse" id="b.JOH.5.8">
      <s id="b.JOH.5.8.1">Woiseka komagena, de wolulugu una magenaka wotemo, "Nomaoko, de ani jongutu nalolo la natoti de notagi."</s>
     </seg>
     <seg type="verse" id="b.JOH.5.9">
      <s id="b.JOH.5.9.1">Ato wobicara qabolo de una magena wilohaka, so gila-gila womaoko so awi jongutu watoti so wotagi.</s>
      <s id="b.JOH.5.9.2">Magena o Yesus waaka o Sabat ma wangeka.</s>
     </seg>
     <seg type="verse" id="b.JOH.5.10">
      <s id="b.JOH.5.10.1">So kanaga o Yahudika manga roriri yamuruo naga gena iwikelelo una wisiloloha awi jongutu watoti, de ona iwisidapano itemo, "Qadoohaso ngona o Sabat ma wangeka de ani jongutu natoti.</s>
      <s id="b.JOH.5.10.2">Sababu nanga adati de nanga galepu gena itemo upa paaka komagena o Sabat ma wangeka."</s>
     </seg>
     <seg type="verse" id="b.JOH.5.11">
      <s id="b.JOH.5.11.1">Duma una wotemo onaka, "Ngaroko komagena, duma kanaga o nyawa moi woisulo ngohika, so ai jongutu talolo la tatoti de totagi sidago tahino kanena.</s>
      <s id="b.JOH.5.11.2">Una magena ngohi woisilohaka de woisulo, 'Hika nomaokoye!</s>
      <s id="b.JOH.5.11.3">De ngona ani jongutu nalolo la natoti de notagi.' "</s>
     </seg>
     <seg type="verse" id="b.JOH.5.12">
      <s id="b.JOH.5.12.1">So ona magena itemo unaka, "Una magena naguuna so wonisulo ngona hika ani jongutu natoti de notagi."</s>
     </seg>
     <seg type="verse" id="b.JOH.5.13">
      <s id="b.JOH.5.13.1">Duma una asa he winako kawa, sababu ma orasi o Yesus wisiloha gena, to Una Awi ronga wodedemo waasi de wotagi womasicapu o nyawa yadadala manga sidongirabaka.</s>
     </seg>
     <seg type="verse" id="b.JOH.5.14">
      <s id="b.JOH.5.14.1">Qaboloka, de ona asa imakamake kali o Gikimoi Awi Tahuka, so o Yesus wisingangasu una wisilolohaka magena de wotemo, "Igogou, ani buturu iliho kali.</s>
      <s id="b.JOH.5.14.2">So ngona gena nosanangika.</s>
      <s id="b.JOH.5.14.3">So tanu Ai beseso manena nosigise la ngona gena upa o dorou naaka kali.</s>
      <s id="b.JOH.5.14.4">Ngaroko ani sangisara iqoqomaka gena ilamo, duma o dorou ma sopo gena ma fanggali lo asa o sangisara foloisi ilamo."</s>
     </seg>
     <seg type="verse" id="b.JOH.5.15">
      <s id="b.JOH.5.15.1">So una magena womajobo wokahika o Yahudi ma nyawa manga roririka, de wosingangasu wotemo, "O nyawa kiaka ngohi woisilohaka gena Una magena Awi ronga o Yesus."</s>
     </seg>
     <seg type="verse" id="b.JOH.5.16">
      <s id="b.JOH.5.16.1">Komagena o Sabat ma wangeka de o Yesus una wisilohaka, so ma ngale magegena o Yahudika manga roriri asa o Yesus wisitobio.</s>
     </seg>
     <seg type="verse" id="b.JOH.5.17">
      <s id="b.JOH.5.17.1">De Una wasingangasu onaka wotemo, "O wange isigeto-geto gena Ai Baba womanara sidago lo o Sabat ma wangeka.</s>
      <s id="b.JOH.5.17.2">So Ngohi lo bilasu o wange isigeto-geto Ai manara taaka de akuwa tomatogu."</s>
     </seg>
     <seg type="verse" id="b.JOH.5.18">
      <s id="b.JOH.5.18.1">De ma sababu komagena so asa o Yahudika manga roriri to ona manga duhudu Unaka gena foloisi idogo, sidago manga edekati gena igogou Una bilasu iwitooma.</s>
      <s id="b.JOH.5.18.2">Ma sababu gena manga bobita o Sabat ma wange magena Una watilakuka de lo maro womasitero Una dede o Gikimoi ka imaketero, so Una o Gikimoi wiaso lo Awi Baba.</s>
      <s id="b.JOH.5.18.3">Komagena so ona itemo magena o dorou waakaka, so bilasu iwitooma.</s>
     </seg>
     <seg type="verse" id="b.JOH.5.19">
      <s id="b.JOH.5.19.1">So o Yesus asa wasango ona magenaka, de wotemo, "Ngohi gena maro o Gikimoi Awi Ngopa, so kanaga to Ngohi Ai sininga ma rabaka moi lo ihiwa to Ngohi Ai dupa masirete de taaka, duma manena taaaka gena igogou maro Ai Baba waaaka.</s>
      <s id="b.JOH.5.19.2">Nakoso magena la ka to Ngohi Ai dupa masirete gena, Ngohi taaka toholu, sababu o bi moi-moi o kia bato Ai Baba waaaka done magena lo asa Ngohi taaka.</s>
     </seg>
     <seg type="verse" id="b.JOH.5.21">
      <s id="b.JOH.5.21.1">Ai Baba Una magena igogou de Awi siboso Ngohika, de asa Awi manara masirete qangodu gena woisidumu Ngohika.</s>
      <s id="b.JOH.5.21.2">De o manara ma somoali gena kanaga ma ngale foloisi ilalamo done asa Ngohi woisidumu la Ngohi taaka, gena ngaroko o nyawa ona isoneka de Ai Baba aku wasioho kali.</s>
      <s id="b.JOH.5.21.3">Komagena imatero maro Ngohi lo to Una Awi Ngopa so aku tasioho kali kiaka o nyawa nagoona la Ngohi tadudupa.</s>
      <s id="b.JOH.5.21.4">De ma orasi magena ngini asa foloisi niohairani de moi lo he nibicara kawa.</s>
     </seg>
     <seg type="verse" id="b.JOH.5.22">
      <s id="b.JOH.5.22.1">De lo Ai Baba Awi kuasa woihike Ngohika, la Ngohi Una Awi Ngopa gena aku o nyawa tasisala so bilasu ona dede o Gikimoi imakitinga.</s>
      <s id="b.JOH.5.22.2">O manara komagena Una upa he waaka,</s>
     </seg>
     <seg type="verse" id="b.JOH.5.23">
      <s id="b.JOH.5.23.1">duma Ngohi taaka la ma ngale o nyawa yangodu asa Ngohi ihoromati, imatero de wihoromati Ai Babaka.</s>
      <s id="b.JOH.5.23.2">So o nyawa nagoona la kanaga Ngohi ihoromatiwa, magena imatero de ona lo manga horomati ihiwa Ai Babaka, kiaka Una woisuloka la Ngohi tahino.</s>
     </seg>
     <seg type="verse" id="b.JOH.5.24">
      <s id="b.JOH.5.24.1">O nyawa nagoona la kanaga yosigise to Ngohi Ai demo de lo Ai Baba iwipiricaya kekiaka Una woisulo so Ngohi tahino, ona magena kanaga o oho ka sidutu ikakali gena yamake de yasisala kawa.</s>
      <s id="b.JOH.5.24.2">Ena gena, ona dede o Gikimoi imakitinga kawa de yamake o oho ka sidutu ikakali bai!</s>
     </seg>
     <seg type="verse" id="b.JOH.5.25">
      <s id="b.JOH.5.25.1">Igogou-gogou iteka kawa, de ma orasi asa imasidiado, ena gena o nyawa isosoneka ona yangodu asa Ngohi o Gikimoi ma Ngopa Ai ili yoise.</s>
      <s id="b.JOH.5.25.2">De nakoso Ngohi isigise gena, ona asa yamake o oho ka sidutu ikakali.</s>
     </seg>
     <seg type="verse" id="b.JOH.5.26">
      <s id="b.JOH.5.26.1">Ngohi aku taaka komagena, sababu imatero maro o oho ma hutu gena ma sihino Ai Babano, komagena so Una lo waaka so asa o oho ma hutu magena lo ma sihino Ngohika.</s>
     </seg>
     <seg type="verse" id="b.JOH.5.27">
      <s id="b.JOH.5.27.1">De lo o kuasa woihike Ngohika, la ma ngale Ngohi aku o nyawa tasisala so bilasu ona dede o Gikimoi imakitinga, de magena igogou Ngohi de Ai kuasaka sababu Ngohi manena o Nyawa ma Duhutu.</s>
     </seg>
     <seg type="verse" id="b.JOH.5.28">
      <s id="b.JOH.5.28.1">Ma ngale Ai demo magegena upa ngini niohairani.</s>
      <s id="b.JOH.5.28.2">Sababu iteka kawa, de ma orasi asa imasidiado de o nyawa isosoneka igogou ona yangodu asa Ai ili yoise.</s>
     </seg>
     <seg type="verse" id="b.JOH.5.29">
      <s id="b.JOH.5.29.1">So ona asa o sone ma rabano yatide, de ona manga manara qaloloha asa yasimomi ma ngale yasioho kali de yamake o oho ka sidutu ikakali, duma ona manga manara qatotorou asa yasimomi ma ngale yasisala de ona dede o Gikimoi imakitinga ikokakali.</s>
     </seg>
     <seg type="verse" id="b.JOH.5.30">
      <s id="b.JOH.5.30.1">Kanaga to Ngohi Ai sininga ma rabaka moiwa tacoho de taaka.</s>
      <s id="b.JOH.5.30.2">Duma nakoso o nyawa manga loha de manga dorou tahiri, magena tamote ka imatero de o kia naga Ai Baba wododedemo Ngohika.</s>
      <s id="b.JOH.5.30.3">Mutuwade Ngohi gena tatailako itiai, sababu upa to Ngohi Ai dupa tamote, duma tamote ka Ai Baba masirete Awi dupa, Una woisulo so Ngohi tahino."</s>
     </seg>
     <seg type="verse" id="b.JOH.5.31">
      <s id="b.JOH.5.31.1">O Yesus wasibicarasi o Yahudi manga roririka, so wotemo kali, "So nakoso to Ngohi masirete Ai demo de ma ngale Ngohi gena tosingangasu o nyawaka, nagala ona asa Ai demo magena yopiricayawa.</s>
     </seg>
     <seg type="verse" id="b.JOH.5.32">
      <s id="b.JOH.5.32.1">Duma kanaga moi lo ma ngale Ngohi gena Una lo wosingangasu o nyawaka, de magena ma Baba Gikimoi de to Una Awi demo gena igogou de itetero.</s>
     </seg>
     <seg type="verse" id="b.JOH.5.33">
      <s id="b.JOH.5.33.1">De kanaga moili una magena o Yohanes.</s>
      <s id="b.JOH.5.33.2">Igogou, ngini gena nia nyawa niasulo la itagi unaka, de ma ngale Ngohi manena gena ngini winisingangasuka de awi demo magena ka igogou de itero.</s>
     </seg>
     <seg type="verse" id="b.JOH.5.34">
      <s id="b.JOH.5.34.1">De magena Ngohi ngini tinisidapano, upa ma sababu o nyawa manga demo so bilasu ngini aku Ngohi nipiricaya, duma ma ngale o Yohanes awi demo gena tinisidapano nginika la ngini gena o Gikimoi aku winisisalamati.</s>
     </seg>
     <seg type="verse" id="b.JOH.5.35">
      <s id="b.JOH.5.35.1">O Yohanes una magena aku powisitero maro o poci moi, sababu una awi demo gena inisidumu nginika ma ngeko idodooha la aku nisalamati, maro o poci patupu so isora.</s>
      <s id="b.JOH.5.35.2">De ngaroko ngini niadupa, ma orasi ka ma cunu de o nita unano magena inidisiwa nginika so asa ninalika.</s>
     </seg>
     <seg type="verse" id="b.JOH.5.36">
      <s id="b.JOH.5.36.1">Ngaroko o kia naga o Yohanes wosingongangasu ma ngale Ngohi gena itero, duma kanaga ma boboloi moili o kia naga isingangasu igogou.</s>
      <s id="b.JOH.5.36.2">Gena o bi nonako ihahairani moi-moi Ai Baba woigolo Ngohika la bilasu taaka.</s>
      <s id="b.JOH.5.36.3">De o bi moi-moi Ngohi taaaka magena ma ngale Ngohi manena isingangasu, igogou Ngohi asa Ai Baba woisulo so aku tahino.</s>
     </seg>
     <seg type="verse" id="b.JOH.5.38">
      <s id="b.JOH.5.38.1">De lo Ai Baba Una Ngohi woisuloka so tahino, Una masirete lo o bi moi-moi ma ngale Ngohi gena wosingangasu qaboloka.</s>
      <s id="b.JOH.5.38.2">Duma ma ngale Ngohi woisusuloka la tahino gena ngini manena nipiricayawa, so ngini lo ma moi waasi Ai Baba Awi ili niise de Awi jamani lo niakelelowa, eko Awi demo ma ngale lo nia sininga ma rabaku gena iwosawa.</s>
     </seg>
     <seg type="verse" id="b.JOH.5.39">
      <s id="b.JOH.5.39.1">Ngini gena o Gikimoi Awi Jaji ma Buku magena nimadoto nikaeli, sababu nitemo Awi demo ma rabano asa o oho ka sidutu ikakali niamake.</s>
      <s id="b.JOH.5.39.2">Ngaroko, Awi demo magegena igogou ma ngale Ngohi manena so asa inisingangasu nginika,</s>
     </seg>
     <seg type="verse" id="b.JOH.5.40">
      <s id="b.JOH.5.40.1">duma ngini gena niahino niholu Ngohika ma ngale o oho magena aku niamake.</s>
     </seg>
     <seg type="verse" id="b.JOH.5.41">
      <s id="b.JOH.5.41.1">Nako Ngohi manena Ai ronga de o nyawa isigiliri, eko hiwa gena, qadoohawa.</s>
     </seg>
     <seg type="verse" id="b.JOH.5.42">
      <s id="b.JOH.5.42.1">Duma Ngohi gena igogou tanako, to ngini nia dodara o Gikimoika gena igogou ihiwa nia sininga ma rabaka.</s>
     </seg>
     <seg type="verse" id="b.JOH.5.43">
      <s id="b.JOH.5.43.1">So o orasi manena Ngohi tahinoka de Ai Baba Awi kuasa, duma ngini gena Ngohi niholu.</s>
      <s id="b.JOH.5.43.2">De o nyawa ma somoa nakoso ona yahino, ngaroko de ka manga kuasa masirete, duma ngini gena niaqehe qaloha.</s>
     </seg>
     <seg type="verse" id="b.JOH.5.44">
      <s id="b.JOH.5.44.1">Ngini gena niodupa nimatekesigiliri moi de moika, so niodupa niasari lo o nyawa inisigiliri nginika.</s>
      <s id="b.JOH.5.44.2">Duma ngini niodupawa niasari la niamake o giliri Una womatetengo gena o Gikimoino.</s>
      <s id="b.JOH.5.44.3">So done idodooha la sidago ngini aku Ngohi nipiricaya, igogou Ngohi Ai sihino gena o Gikimoino.</s>
     </seg>
     <seg type="verse" id="b.JOH.5.45">
      <s id="b.JOH.5.45.1">Ngaroko komagena, upa ngini nia siningaka nitemo Ngohi asa totagi Ai Babaka, la ma ngale nia dorou gena todedemo.</s>
      <s id="b.JOH.5.45.2">Hiwa!</s>
      <s id="b.JOH.5.45.3">So upa he ngini nitemo Ngohi tinikalaki, duma o Musa una magena done asa Ai Babaka wokalaki gena igogou winisisala.</s>
      <s id="b.JOH.5.45.4">Komagena, ngaroko ngini de nia ngongano o bi moi-moi o Musa walelefoka gena niaaka so ngini nitemo nagala winisisala kawa.</s>
     </seg>
     <seg type="verse" id="b.JOH.5.46">
      <s id="b.JOH.5.46.1">Duma nakoso ngini gena o Musa niwipiricaya, igogou ngini lo bilasu nipiricaya Ngohi, sababu o bi moi-moi o Musa walelefoka ma ngale Ngohi gena komagena.</s>
     </seg>
     <seg type="verse" id="b.JOH.5.47">
      <s id="b.JOH.5.47.1">So nakoso o bi moi-moi isilelefoka gena niopiricayawa, de idodooha sidago ngini aku niopiricaya to Ngohi Ai demo."</s>
      <s id="b.JOH.5.47.2">Ma ngeko komagena ma ngale o Yahudika manga roriri manga sininga ma dupa gena Una wasikeleloka.</s>
     </seg>
    </div>
    <div type="chapter" id="b.JOH.6">
     <seg type="verse" id="b.JOH.6.1">
      <s id="b.JOH.6.1.1">So qaboloka, de o Yesus de Awi muri-muri yokahika o Galilea ma Talaga ma sonongaka, o talaga magena isironga lo o Tiberias ma Talaga.</s>
     </seg>
     <seg type="verse" id="b.JOH.6.2">
      <s id="b.JOH.6.2.1">De kanaga o nyawa manga dala icarawa Una iwimote, sababu ona yakeleloka o nonako ihahairani waaka kekiaka o nyawa ipopanyake wasiloha.</s>
     </seg>
     <seg type="verse" id="b.JOH.6.3">
      <s id="b.JOH.6.3.1">So Una de Awi muri-muri itagi idola o tala moiye, so kagena ma ngunu moi ma pidoka de ona kagena igogeku.</s>
     </seg>
     <seg type="verse" id="b.JOH.6.4">
      <s id="b.JOH.6.4.1">O orasi magegena o Yahudika manga Paskah ma Wange ma Rarame gena he iteka kawa.</s>
     </seg>
     <seg type="verse" id="b.JOH.6.5">
      <s id="b.JOH.6.5.1">So kagena Una de Awi muri-muri igogeku de Una womaginano Awi simaka, kanaga o nyawa manga dala icarawa yahino Unaka, so Una wobicara o Filipuska wotemo, "Awalele!</s>
      <s id="b.JOH.6.5.2">Hika nanano o nyawa manga dala manena, so kekiaka aku o roti poija la ona yangodu pasioqo."</s>
     </seg>
     <seg type="verse" id="b.JOH.6.6">
      <s id="b.JOH.6.6.1">Ngaroko wanakoka o kia asa waaka, duma Una wobicara de wasano komagena ma ngale o Filipus gena witailako.</s>
     </seg>
     <seg type="verse" id="b.JOH.6.7">
      <s id="b.JOH.6.7.1">De o Filipus wotemo Unaka, "Baba, ngaroko o nyawa manga gaji ilamo de o pipi magena o roti posiija, duma imakaadowa.</s>
      <s id="b.JOH.6.7.2">Ngaroko o roti ma cunu pahike, duma imakaadowa, sababu ona magena yadala poli bai!"</s>
     </seg>
     <seg type="verse" id="b.JOH.6.8">
      <s id="b.JOH.6.8.1">De lo Awi muri moili, una o Simon Petrus ma nongoru awi ronga o Andreas, una magena wotemo,</s>
     </seg>
     <seg type="verse" id="b.JOH.6.9">
      <s id="b.JOH.6.9.1">"Kanaga o ngopa yanau moi kagena de awi roti, duma ka ngai motoha de awi nao lo ka ngai sinoto.</s>
      <s id="b.JOH.6.9.2">So igogou ma ngale lo ihiwa de o kia naga moi paakuwa paaka dede o nyawa manga dala komanena."</s>
     </seg>
     <seg type="verse" id="b.JOH.6.10">
      <s id="b.JOH.6.10.1">Kagena de Una wotemo Awi muri-murika, "Hika o nyawa yadadala magena niasulo igogeku."</s>
      <s id="b.JOH.6.10.2">Kagena naga o ngangaru idala so o nyawa yadadala magena yasulo igogeku imarihi-rihi.</s>
      <s id="b.JOH.6.10.3">Nako ka yanau yalalago gena ona manga dala nagala yacala motoha.</s>
     </seg>
     <seg type="verse" id="b.JOH.6.11">
      <s id="b.JOH.6.11.1">So kagena de Una Awi sukuru watide o Gikimoiye, de asa o roti ngai motoha magena wahike Awi muri-murika la ona yasitoku o nyawa yadadalaka magena.</s>
      <s id="b.JOH.6.11.2">Komagena lo o nao ngai sinoto waaka so yasitoku o nyawa yadadalaka magena.</s>
      <s id="b.JOH.6.11.3">De o nyawa yadadala magena yooqo sidago yapunu.</s>
     </seg>
     <seg type="verse" id="b.JOH.6.12">
      <s id="b.JOH.6.12.1">So yapunuka, de Una Awi muri-murika wotemo kali, "Nanga ino ma soohu magena upa paumo, duma niatolomuka."</s>
     </seg>
     <seg type="verse" id="b.JOH.6.13">
      <s id="b.JOH.6.13.1">Ngaroko o ino ka ma cunu, duma ma soohu ona yatolomuno gena sidago o karaja mogiowo de sinoto iwedo-wedo.</s>
     </seg>
     <seg type="verse" id="b.JOH.6.14">
      <s id="b.JOH.6.14.1">So o nonako magegena Una waakaka to ona manga simaka, de o nyawa ona magena asa yotemo moi de moika, "Awalele!</s>
      <s id="b.JOH.6.14.2">O nyawa Una manena igogou o nabi moi o Gikimoi wojajaji iqomaka wotemo igogou Una asa wahino o duniaka."</s>
     </seg>
     <seg type="verse" id="b.JOH.6.15">
      <s id="b.JOH.6.15.1">O Yesus wanako o nyawa yadadala manga sininga ma raba, ena gena ona magena yodupa yahino, manga edekati gena wigegego la Una wodadi to ona manga kolano.</s>
      <s id="b.JOH.6.15.2">So wanako komagena, de Una womasirese o tala moika, so womatingaka de ka womatengoka.</s>
     </seg>
     <seg type="verse" id="b.JOH.6.17">
      <s id="b.JOH.6.17.1">De o wange he qamaqa-maqa de o Yesus wokahika waasi onaka, so Awi muri-muri o talagaku youti.</s>
      <s id="b.JOH.6.17.2">De o deruku yopane itemo o talaga ma sonongaka yoside, o Kapernaum ma dokuka itagi.</s>
      <s id="b.JOH.6.17.3">O wange itumuka so qaputuka, de ona imajoboka.</s>
     </seg>
     <seg type="verse" id="b.JOH.6.18">
      <s id="b.JOH.6.18.1">Imajoboka, de o paro qasosihilo imasidiado sidago o moku-moku ilalago manga deru yapoka.</s>
     </seg>
     <seg type="verse" id="b.JOH.6.19">
      <s id="b.JOH.6.19.1">Ona imapoputuru yohoru bai!</s>
      <s id="b.JOH.6.19.2">Ona yohoru nagala manga gaku o kilo motoha eko butangaka.</s>
      <s id="b.JOH.6.19.3">Ato wikelelo, eh, o Yesus wahino o ake ma qokuko wotagi, wameta manga deruno he wadumu de ona yamodo so imasidotirineku.</s>
     </seg>
     <seg type="verse" id="b.JOH.6.20">
      <s id="b.JOH.6.20.1">Duma Una wotemo, "He!</s>
      <s id="b.JOH.6.20.2">Ngohi o Yesus bai!</s>
      <s id="b.JOH.6.20.3">Upa nimodo."</s>
     </seg>
     <seg type="verse" id="b.JOH.6.21">
      <s id="b.JOH.6.21.1">So ona de manga sininga imore iwiqehe so Una wopane manga deru ma rabaku, de imatodoka gena manga deru he imasidiado to ona manga riho yamemetaka.</s>
     </seg>
     <seg type="verse" id="b.JOH.6.24">
      <s id="b.JOH.6.24.1">Ma goginitano, de o nyawa yadadala kekiaka kagunugo Una ma Jou gena o roti wasiooqoka gena, ona ka igogogesi o riho magenaka.</s>
      <s id="b.JOH.6.24.2">De kanaga o deru muruo naga o Tiberias ma dokuka de yakahino gena asa imasidiado o riho magenaka.</s>
      <s id="b.JOH.6.24.3">De ona o nyawa yadadala magena imatekebicara itemo, "He!</s>
      <s id="b.JOH.6.24.4">Hino la ngone lo o deru magena papake ma ngale ngone aku o Yesus Awi muri-muri pasibubusu.</s>
      <s id="b.JOH.6.24.5">Sababu kagunugo gena, ngaroko kanaga de o deru moi, duma ngone powikelelowa Una wopane de lo o orasi manena Una wihiwa o riho manenaka.</s>
      <s id="b.JOH.6.24.6">Kanena o deru gena de maena so hino ngone popane o deruku, la ngone aku Awi muri-muri pasiduuru la aku Una powisari, nagala Una gena kadoka ma sonongaka."</s>
     </seg>
     <seg type="verse" id="b.JOH.6.25">
      <s id="b.JOH.6.25.1">So ona o deru magenaku ipaneka de iside so imasidiado o Kapernaumka o talaga ma sonongaka, de kagena o Yesus iwimake de itemo Unaka, "Baba Guru, nodoohaso sidago nahino kanena."</s>
     </seg>
     <seg type="verse" id="b.JOH.6.26">
      <s id="b.JOH.6.26.1">De Una wotemo onaka, "Ngini gena upa ka o nonako ihahairani Ngohi taakaka so ngini manena nisari, duma magena igogou ma ngale ka o roti tinisioqo sidago nipunuka, ma sababu kamagena so ngini asa Ngohi nisari.</s>
     </seg>
     <seg type="verse" id="b.JOH.6.27">
      <s id="b.JOH.6.27.1">Upa ngini nimanara ma ngale o ino done asa ibaka, duma ngini bilasu nimanara ma ngale o ino kanaga ibabakawa gena niamake o oho ka sidutu ikakali.</s>
      <s id="b.JOH.6.27.2">O oho gena Ngohi o Nyawa ma Duhutu asa tinihike nginika, sababu Ngohi manena Ai Baba Gikimoi woisitatapu la ma ngale to Una Awi manara taaka."</s>
     </seg>
     <seg type="verse" id="b.JOH.6.28">
      <s id="b.JOH.6.28.1">So ona itemo, "Nakoso ngomi o manara o Gikimoi wodudupa gena miaaka, de ngomi bilasu o kia miamanara."</s>
     </seg>
     <seg type="verse" id="b.JOH.6.29">
      <s id="b.JOH.6.29.1">De ona magenaka wotemo, "Kanaga o kia naga moi la o Gikimoi wodudupa de niaaka, magena ngini bilasu nipiricaya igogou gena Ngohi Una woisulo so tahino."</s>
     </seg>
     <seg type="verse" id="b.JOH.6.30">
      <s id="b.JOH.6.30.1">Ona itemo, "So tanu o nonako ihahairani moisi bilasu Ngona naaka kali la ngomi miakeleloka, de asa ngomi minipiricaya Ngonaka.</s>
      <s id="b.JOH.6.30.2">So hika Ngona naaka.</s>
     </seg>
     <seg type="verse" id="b.JOH.6.31">
      <s id="b.JOH.6.31.1">Maro iqoqomaka o Musa waaka so nanga ete de nanga topora ona yaoqo o ino manna o tona ibobeleuka, imatero de o kia isilelefo o Gikimoi Awi Jaji ma Buku ma rabaka itemo, 'Una wahike onaka o roti o sorogano la ona aku yaoqo.' "</s>
     </seg>
     <seg type="verse" id="b.JOH.6.32">
      <s id="b.JOH.6.32.1">De kagena de o Yesus wosibicara onaka wotemo, "Awalele!</s>
      <s id="b.JOH.6.32.2">O roti magena o sorogano so upa nitemo o Musano, duma magena igogou o Gikimoi iqoqomaka o Musaka wihike o roti itotiai o sorogano, Una magena wotemo asa winihike nginika.</s>
     </seg>
     <seg type="verse" id="b.JOH.6.33">
      <s id="b.JOH.6.33.1">De o roti o Gikimoino kanaga Una asa winihike nginika, magena ka ka Ngohi masirete, ena gena Ngohi tahino o sorogano la ma ngale o bi nyawa o duniaka Ngohi aku tahike o oho ma duhutu."</s>
     </seg>
     <seg type="verse" id="b.JOH.6.34">
      <s id="b.JOH.6.34.1">"Baba, nakoso kamagena de tanu Ngona nomihike o roti magegena."</s>
     </seg>
     <seg type="verse" id="b.JOH.6.35">
      <s id="b.JOH.6.35.1">Wotemo, "Ngohi gena tomasitero maro to ngini nia roti, sababu nakoso o roti la o nyawa yaoqo gena, ona aku ioho.</s>
      <s id="b.JOH.6.35.2">Komagena lo o nyawa nagoona la yahino Ngohika de kanaga Ngohi ipiricaya, ona magena asa he yasapi kawa de lo manga kiri qadudu kawa.</s>
     </seg>
     <seg type="verse" id="b.JOH.6.36">
      <s id="b.JOH.6.36.1">Duma done asa idadi maro o kia Ngohi tinidodedemoka, ena gena igogou ngaroko ngini Ngohi nikeleloka, duma ngini asa Ngohi nipiricayawa.</s>
     </seg>
     <seg type="verse" id="b.JOH.6.37">
      <s id="b.JOH.6.37.1">Ngaroko komagena, o bi nyawa la kanaga Ai Baba woihike Ngohika, ona yangodu done asa yahino Ngohika de ona magena nagoona lo yaakuwa Ngohi taholu.</s>
     </seg>
     <seg type="verse" id="b.JOH.6.38">
      <s id="b.JOH.6.38.1">Sababu Ngohi o sorogano tahino gena upa lo totemo ma sababu todupa to Ngohi Ai dupa masirete taaka, duma Ngohi tahino la ma ngale o Gikimoi Awi dupa taaka sababu Una magegena woisulo so Ngohi tahino.</s>
     </seg>
     <seg type="verse" id="b.JOH.6.39">
      <s id="b.JOH.6.39.1">De Ai Baba Awi dupa gena o nyawa nagoona bato woihihike Ngohika la ipiricayaka, moi lo yaakuwa yasisa, duma ma orasi o dunia ma dodoguka ona yangodu asa tasimomi de tasioho kali.</s>
     </seg>
     <seg type="verse" id="b.JOH.6.40">
      <s id="b.JOH.6.40.1">Sababu Ai Baba Awi dupa gena o nyawa yangodu nakoso ipiricaya Ngohi, ona magena asa yamake o oho ka sidutu ikakali.</s>
      <s id="b.JOH.6.40.2">De ma orasi o dunia ma dodoguka asa Ngohi manena tasimomi de tasioho kali."</s>
     </seg>
     <seg type="verse" id="b.JOH.6.41">
      <s id="b.JOH.6.41.1">De ona magena yoiseka to Yesus Awi demo de Awi demo magena ma ngale, so ona imaridemo sababu Una wotemo iqomaka, "O roti o Gikimoino magena ka ka Ngohi masirete, ena gena Ngohi o sorogano tokahino."</s>
     </seg>
     <seg type="verse" id="b.JOH.6.42">
      <s id="b.JOH.6.42.1">De ona imatekekasano itemo, "Una magena igogou ka o Yusuf awi ngopa, eko idodooha.</s>
      <s id="b.JOH.6.42.2">Ngone ka panako to Una Awi baba de Awi awa.</s>
      <s id="b.JOH.6.42.3">Ce!</s>
      <s id="b.JOH.6.42.4">De qadoohaso Una aku wobarani sidago lo wotemo, 'Ngohi gena o sorogano tokahino.' "</s>
     </seg>
     <seg type="verse" id="b.JOH.6.43">
      <s id="b.JOH.6.43.1">Kagena de Una wotemo, "Ce!</s>
      <s id="b.JOH.6.43.2">Upa nimaridemo bai!</s>
     </seg>
     <seg type="verse" id="b.JOH.6.44">
      <s id="b.JOH.6.44.1">Ai Baba Ngohi woisulo la tahino kanena, de o nyawa yaakuwa yahino Ngohika, cawali ka Ai Baba masirete Una asa ona waaso de watuda la ipiricaya Ngohika.</s>
      <s id="b.JOH.6.44.2">De ma orasi o dunia ma dodoguka ona yahihino Ngohika done asa Ngohi tasimomi de tasioho kali.</s>
     </seg>
     <seg type="verse" id="b.JOH.6.45">
      <s id="b.JOH.6.45.1">O nyawa nagoona la Ai Baba Awi dodoto yoiseka de imadotoka, ona magena asa yahino Ngohika.</s>
      <s id="b.JOH.6.45.2">Maro isilelefo o bi nabi manga buku ma rabaka itemo, 'O Gikimoi masirete asa o nyawa yangodu wadoto.'</s>
     </seg>
     <seg type="verse" id="b.JOH.6.46">
      <s id="b.JOH.6.46.1">Ngaroko komagena, o nyawa moi lo waasi Ai Baba iwikelelo.</s>
      <s id="b.JOH.6.46.2">Cawali ka Una womatetengo asa wikeleloka de Una magena ka Ngohi masirete, ena gena iqoqomasi Ngohi dede Ai Baba masirete so tahino kanena.</s>
     </seg>
     <seg type="verse" id="b.JOH.6.47">
      <s id="b.JOH.6.47.1">O nyawa nakoso kanaga Ngohika ipiricaya, de ona magena igogou o oho ka sidutu ikakali yamake qaboloka.</s>
     </seg>
     <seg type="verse" id="b.JOH.6.48">
      <s id="b.JOH.6.48.1">Mutuwade Ngohi manena tomasitero maro o roti gena o oho ma hutu de magena tahike o nyawaka.</s>
     </seg>
     <seg type="verse" id="b.JOH.6.49">
      <s id="b.JOH.6.49.1">Iqoqomaka to ngini nia ete de nia topora, ngaroko o ino manna gena o tona ibobeleuka yaoqoka, duma ona yangodu gena isoneka so o oho ka sidutu ikakali yamakewa.</s>
     </seg>
     <seg type="verse" id="b.JOH.6.50">
      <s id="b.JOH.6.50.1">Duma o roti o sorogaka de yahino gena o paramoili, sababu o roti manena nakoso o nyawa yaoqo gena ona he isone kawa.</s>
     </seg>
     <seg type="verse" id="b.JOH.6.51">
      <s id="b.JOH.6.51.1">Ngohi manena, o oho ma hutu magena, o roti o sorogaka de tahino so o nyawa ona nagoona la o roti manena yaoqo, gena to ona manga oho ka sidutu ikakali.</s>
      <s id="b.JOH.6.51.2">O roti magena to Ngohi Ai rohe masirete, de magena Ngohi tahike ma ngale ona o nyawa o duniaka la ona asa yamake o oho ma duhutu."</s>
     </seg>
     <seg type="verse" id="b.JOH.6.52">
      <s id="b.JOH.6.52.1">Qaboloka, de ma ngale to Una Awi demo gena o Yahudika ma nyawa magena imatekesikoholu moi de moika itemo, "Ilaha!</s>
      <s id="b.JOH.6.52.2">O nyawa manena wodooha wahino kanena so Una wotemo Awi rohe gena wonahike de ngone bilasu paoqo."</s>
     </seg>
     <seg type="verse" id="b.JOH.6.53">
      <s id="b.JOH.6.53.1">So kagena de Una wotemo onaka, "Ngohi manena igogou o Nyawa ma Duhutu de ngini gena o oho ma duhutu magena asa niamakewa, ka cawali nagoona la to Ngohi Ai rohe de ngini asa niaoqo.</s>
     </seg>
     <seg type="verse" id="b.JOH.6.54">
      <s id="b.JOH.6.54.1">O nyawa nagoona la kanaga to Ngohi Ai rohe yaoqo de to Ngohi Ai au lo yaudo, ona magena asa yamake o oho ka sidutu ikakali, so ma orasi o dunia ma dodoguka Ngohi done asa ona tasimomi de tasioho kali.</s>
     </seg>
     <seg type="verse" id="b.JOH.6.55">
      <s id="b.JOH.6.55.1">Sababu to Ngohi Ai rohe gena o ino ma duhutu de Ai au lo o ake ma duhutu.</s>
     </seg>
     <seg type="verse" id="b.JOH.6.56">
      <s id="b.JOH.6.56.1">O nyawa nagoona kanaga to Ngohi Ai rohe yaoqo de Ai au lo yaudo, ona dede Ngohi gena mimatekerimoika.</s>
     </seg>
     <seg type="verse" id="b.JOH.6.57">
      <s id="b.JOH.6.57.1">Magena ka imatero de Ai Baba Una o oho ma hutu, so o oho magena lo Ngohi Ai rabaka de Una magena Ngohi woisuloka la tahino.</s>
      <s id="b.JOH.6.57.2">So komagena la nakoso ona Ai rohe yaoqo, de ona magena asa Ngohi tasioho kali.</s>
     </seg>
     <seg type="verse" id="b.JOH.6.58">
      <s id="b.JOH.6.58.1">So kanaga ma ngale foloi ilamo gena o roti o sorogano yahihino.</s>
      <s id="b.JOH.6.58.2">La komagena, ngaroko o ino manna magena iqoqomaka nia ete de nia topora yaoqoka lo ona bilasu ka isone, duma nakoso ona o roti manena yaoqo, ona magena asa ioho ka sidutu ikakali.</s>
      <s id="b.JOH.6.58.3">Igogou, magena Ai demo ma ngale."</s>
     </seg>
     <seg type="verse" id="b.JOH.6.59">
      <s id="b.JOH.6.59.1">Komagena so o Yesus o Kapernaum ma dokuka de Awi dodoto ma ngale magegena Una wadoto o Yahudi ma nyawa manga puji ma tahuka.</s>
     </seg>
     <seg type="verse" id="b.JOH.6.60">
      <s id="b.JOH.6.60.1">Duma o Yesus Awi dodoto yoiseka, de o nyawa Una wimomote yadadala imatekebicaraka itemo, "Icala!</s>
      <s id="b.JOH.6.60.2">Awi dodoto manena ma ngale gena foloisi qatubuso.</s>
      <s id="b.JOH.6.60.3">Nagoona moi o dodoto qatotubuso maro komagena yaaku yosigise.</s>
      <s id="b.JOH.6.60.4">Igogou, o nyawa nagoona bato yaakuwa yosigise bai!"</s>
     </seg>
     <seg type="verse" id="b.JOH.6.61">
      <s id="b.JOH.6.61.1">Ngaroko Una gena to ona manga bicara woisewa, duma Una Awi nyawa wimomote manga ridemo gena wanakoka, so onaka wotemo, "Nagala Ai demo kanena naga niiseka so nia sininga gena asa isusa, so he nidupa kawa Ngohi nimote?</s>
     </seg>
     <seg type="verse" id="b.JOH.6.62">
      <s id="b.JOH.6.62.1">Idodooha, nakoso ma moi de ngini nikelelo Ngohi o Nyawa ma Duhutu done asa idaku toliho la togoge o sorogaka.</s>
      <s id="b.JOH.6.62.2">Nako komagena, done ngini gena idodooha.</s>
     </seg>
     <seg type="verse" id="b.JOH.6.63">
      <s id="b.JOH.6.63.1">O nyawa lo yaakuwa o oho ka sidutu ikakali inihike, ka cawali o Gikimoi Awi Gurumi gena o oho magena aku o nyawaka wahike.</s>
      <s id="b.JOH.6.63.2">So Ai demo ngini tinisingangasu iqomaka gena, inisidumu o Gikimoi Awi Gurumi magena winihike o oho nginika.</s>
     </seg>
     <seg type="verse" id="b.JOH.6.64">
      <s id="b.JOH.6.64.1">Ngaroko komagena, duma kanaga ngini nimuruo naga niholu niopiricaya."</s>
      <s id="b.JOH.6.64.2">Komagena o Yesus wobicara, sababu ma nonomasi Una womanara de wanako, igogou done nagoona Awi demo iholu yopiricaya de lo kanaga wimoi done Una Awi lawangika wisiija.</s>
     </seg>
     <seg type="verse" id="b.JOH.6.65">
      <s id="b.JOH.6.65.1">So Una Awi demo wosidofa wotemo, "Maro Ngohi tinisingangasu qabolo nginika, totemo o nyawa moi lo yaakuwa yahino Ngohika, ka cawali Ai Baba ona magena asa wasiputuru."</s>
     </seg>
     <seg type="verse" id="b.JOH.6.66">
      <s id="b.JOH.6.66.1">Idadi komagena, so ona wimomote yadadala asa Una widongosaka so iliho de Una he wimote kawa.</s>
     </seg>
     <seg type="verse" id="b.JOH.6.67">
      <s id="b.JOH.6.67.1">So kagena asa Una Awi muri-muri gena ona yamogiowo de sinoto magenaka wotemo, "So idodooha asa ngini lo nia sininga ma rabaka nitemo niliho.</s>
      <s id="b.JOH.6.67.2">Done ngini Ngohi nimote kawa?"</s>
     </seg>
     <seg type="verse" id="b.JOH.6.68">
      <s id="b.JOH.6.68.1">De o Simon Petrus wosango wotemo Unaka, "Hiwa, Jou!</s>
      <s id="b.JOH.6.68.2">Nakoso ngomi minidongosa, de naguunaka aku mitagi.</s>
      <s id="b.JOH.6.68.3">Sababu o demo imisidudumu o oho ka sidutu ikakali gena, o demo ma sihino magena cawali ka Ngonano.</s>
     </seg>
     <seg type="verse" id="b.JOH.6.69">
      <s id="b.JOH.6.69.1">Ngomi manena minipiricaya Ngonaka, ena gena ngomi mianako igogou Ngona gena o Sosulo Nitetebi moi o Gikimoino."</s>
     </seg>
     <seg type="verse" id="b.JOH.6.70">
      <s id="b.JOH.6.70.1">De Una wotemo, "Magena igogou, duma kanaga o nyawa moili, ngaroko Ngohi masirete tinihiri ngini nimogiowo de sinoto, duma kanaga nia sidongirabaka moi igogou wodadi o Iblis ma sosulo moi."</s>
     </seg>
     <seg type="verse" id="b.JOH.6.71">
      <s id="b.JOH.6.71.1">Komagena Una Awi muri-murika wasingangasu gena ma ngale o Yudas, una magena awi baba o Simon Iskariot, sababu una magegena asa o Yesus wisiija, ngaroko una o Yesus Awi muri-muri manga sidongirabano.</s>
     </seg>
    </div>
    <div type="chapter" id="b.JOH.7">
     <seg type="verse" id="b.JOH.7.1">
      <s id="b.JOH.7.1.1">O Yesus o Yudea ma tonaka wogoge kawa, sababu kanaga o Yahudika manga roriri yamuruo naga manga edekati itemo Una iwitooma.</s>
      <s id="b.JOH.7.1.2">So qaboloka, Una asa wotagi wahika de wahino o Galilea ma tonaka wakokiloli.</s>
     </seg>
     <seg type="verse" id="b.JOH.7.2">
      <s id="b.JOH.7.2.1">Duma o Yahudika manga rarame moi isironga o Dadaru ma Rarame magena he idumuka.</s>
     </seg>
     <seg type="verse" id="b.JOH.7.3">
      <s id="b.JOH.7.3.1">So Una Awi nonongoruku wigegego itemo Unaka, "Ria, Ngona gena bilasu o Galileaka de nomajobo la nomimote.</s>
      <s id="b.JOH.7.3.2">Notagi nokahika kali o Yudeaka, de kagena asa o nyawa yadalaka de to Ngona Ani nonako ihahairani naaka la aku yakelelo kali de ka Ngona nimote.</s>
     </seg>
     <seg type="verse" id="b.JOH.7.4">
      <s id="b.JOH.7.4.1">O nyawa nakoso yodupa o nyawa yadadala ona yanako gena, ona manga manara gena upa yosipopongoka.</s>
      <s id="b.JOH.7.4.2">So bilasu naaka komagena, nako igogou nodupa Ani manara nosigila-gila gena, ma ngale Ngona bilasu nomasikelelo o nyawa yangodu o duniaka."</s>
     </seg>
     <seg type="verse" id="b.JOH.7.5">
      <s id="b.JOH.7.5.1">Manga demo komagena, sababu Awi nonongoruku ona magena yopiricaya waasi Una gena o Salamati ma Kolano.</s>
     </seg>
     <seg type="verse" id="b.JOH.7.6">
      <s id="b.JOH.7.6.1">Komagena so Una wotemo onaka, "Ma ngale Ngohi manena tomasikelelo gena, ma orasi yaado waasi.</s>
      <s id="b.JOH.7.6.2">Nako ngini gena, o orasi isigeto-geto ka qaloha de aku nitagi o Yerusalemka,</s>
     </seg>
     <seg type="verse" id="b.JOH.7.7">
      <s id="b.JOH.7.7.1">sababu kagena o nyawa ngini niduhuduwa.</s>
      <s id="b.JOH.7.7.2">Duma Ngohi gena igogou iduhudu, sababu Ngohi manena Ai ngale gena igogou o nyawa manga manara qatotorou gena tasitobio.</s>
     </seg>
     <seg type="verse" id="b.JOH.7.8">
      <s id="b.JOH.7.8.1">So ngini o rarame magenaka nitagi niqoma.</s>
      <s id="b.JOH.7.8.2">Ngohi totagi waasi, sababu ma ngale Ngohi tomasikelelo gena ma orasi yaado waasi."</s>
     </seg>
     <seg type="verse" id="b.JOH.7.9">
      <s id="b.JOH.7.9.1">Komagena Una wadedemo Awi nonongoruka, so ka wogogogesi o Galileaka.</s>
     </seg>
     <seg type="verse" id="b.JOH.7.10">
      <s id="b.JOH.7.10.1">Ngaroko komagena, o Yesus Awi nonongoru imajoboka, de Una lo done asa womajoboli o rarame magena ka wotagi.</s>
      <s id="b.JOH.7.10.2">Duma Una koloko womapopongoka, la o nyawa upa iwinako.</s>
     </seg>
     <seg type="verse" id="b.JOH.7.11">
      <s id="b.JOH.7.11.1">Una wotagi wahika ka ma soa kasi so womasidiado waasi, de o rarame ma sidongirabaka gena kanaga o Yahudika manga roriri ona magena igogou Una asa wisari so imatekekasano itemo, "Una kanaga, eko wihiwa."</s>
     </seg>
     <seg type="verse" id="b.JOH.7.12">
      <s id="b.JOH.7.12.1">Kagena o nyawa yadadala manga sidongirabaka kanaga lo ma ngale Una iwisibicara gena ka imatekegogurubu moi de moika, duma ma binuka itemo, "Una Awi sininga qaloha."</s>
      <s id="b.JOH.7.12.2">Ma binukali itemo, "Hiwa!</s>
      <s id="b.JOH.7.12.3">Igogou, Una o nyawa wokokulai, wodupa o nyawa wasihaga."</s>
     </seg>
     <seg type="verse" id="b.JOH.7.13">
      <s id="b.JOH.7.13.1">Duma kanaga o Yahudika ma nyawa moi lo waali ibarani wisibicara isitotiai ma ngale Una magena, sababu ona ifoloi yamodo manga roririka.</s>
     </seg>
     <seg type="verse" id="b.JOH.7.14">
      <s id="b.JOH.7.14.1">O rarame magegena isolanoka, de Una asa womasidiado, ena gena irarame he o wange muruo nagaka, so o rarame ma dongirabaka de asa Una wahino o Gikimoi Awi Tahu ma lolohaka de o nyawa wadoto.</s>
     </seg>
     <seg type="verse" id="b.JOH.7.15">
      <s id="b.JOH.7.15.1">De ma ngale Awi dodoto gena o Yahudika manga roriri magena foloisi yohairani sidago lo imatekekasano moi de moika itemo, "Wewe!</s>
      <s id="b.JOH.7.15.2">Nagoona iwidoto Unaka sidago lo Awi cawaro komagena.</s>
      <s id="b.JOH.7.15.3">Sababu Una ma moi lo waasi kanena womadoto de to ngone nanga guru agamaka."</s>
     </seg>
     <seg type="verse" id="b.JOH.7.16">
      <s id="b.JOH.7.16.1">So kagena de Una wotemo onaka, "O dodoto kekiaka Ngohi tinidodoto nginika, manena upa nitemo Ngohi masirete tositatapu so tinidoto, duma Una Ngohi woisusuloka la Ngohi tahino gena Ai dodoto qangodu manena ma sihino gena Una woidoto.</s>
     </seg>
     <seg type="verse" id="b.JOH.7.17">
      <s id="b.JOH.7.17.1">De ngini aku nianako igogou to Ngohi Ai dodoto gena ma sihino o Gikimoino.</s>
      <s id="b.JOH.7.17.2">Sababu nagoona bato, nakoso ona magena yodupa o Gikimoi Awi dupa yamote, de ona magena aku yoise o kia naga Ngohi tadodoto gena asa yanako igogou magena o Gikimoino, so upa itemo Ngohino.</s>
     </seg>
     <seg type="verse" id="b.JOH.7.18">
      <s id="b.JOH.7.18.1">De o nyawa nakoso kanaga manga dodoto de ka to ona manga sininga ma rabano de yaaka komagena, magena ma sababu ona yodupa o giliri yasari la ona manga ronga masirete isilamo.</s>
      <s id="b.JOH.7.18.2">Duma nakoso o nyawa kanaga yodupa yasari ma ngale ona yasusuloka magena manga ronga isilamo, de upa manga ronga masirete, de yasusulo ona gena manga dodoto itotiai de manga sininga ma rabaka gena o dorou moi lo ihiwa.</s>
      <s id="b.JOH.7.18.3">Komagena lo Ngohi.</s>
     </seg>
     <seg type="verse" id="b.JOH.7.19">
      <s id="b.JOH.7.19.1">De nako ngini gena o Gikimoi Awi demo o Musa winidelefo qaboloka, duma nia sidongirabaka gena moi lo waali yamote yokaeli.</s>
      <s id="b.JOH.7.19.2">Nakoso ngini nia manara komagena, de qadoohaso ngini nia edekati gena Ngohi manena nitooma."</s>
     </seg>
     <seg type="verse" id="b.JOH.7.20">
      <s id="b.JOH.7.20.1">Kagena de ona itemo, "Ce!</s>
      <s id="b.JOH.7.20.2">Ngona gena nagala nikokitoka.</s>
      <s id="b.JOH.7.20.3">Ma nyawa nagoona gena itemo Ngona asa nitooma."</s>
     </seg>
     <seg type="verse" id="b.JOH.7.21">
      <s id="b.JOH.7.21.1">So wotemo, "Ngohi gena o nonako ihahairani moi taaka iqomaka o Sabat ma wangeka, de ngini ningodu ka niohairani de magena niodupawa.</s>
     </seg>
     <seg type="verse" id="b.JOH.7.22">
      <s id="b.JOH.7.22.1">Ilaha!</s>
      <s id="b.JOH.7.22.2">Ngini gena o Musa winisulo nia ngopa yanau bilasu niasuna, ma sababu magegena so ngaroko o Sabat ma wange lo asa nia ngopa ka niasuna.</s>
      <s id="b.JOH.7.22.3">Gena ngaroko o suna magena igogou ma sihino gena o Musano qasowo, duma iqomaka nia ete de nia topora gena o Abrahamno.</s>
     </seg>
     <seg type="verse" id="b.JOH.7.23">
      <s id="b.JOH.7.23.1">Ngaroko o Gikimoi Awi demo o Musa walelefo gena itemo o Sabat ma wangeka upa pomanara, duma nitemo o suna gena aku niaaka, la o Gikimoi Awi demo gena upa lo niatilaku.</s>
      <s id="b.JOH.7.23.2">Ce!</s>
      <s id="b.JOH.7.23.3">Qadoohaso Ngohi nidoosa ma sababu ka Ngohi tomanara so o Sabat ma wangeka de o nyawa moi towisiloha.</s>
     </seg>
     <seg type="verse" id="b.JOH.7.24">
      <s id="b.JOH.7.24.1">Ai manara magena, nitemo nagala qatotorou moi gena, upa ma sababu o kia naga niakokokeleloka, duma bilasu ngini niatailako nisidodiahi la nianako itiai."</s>
     </seg>
     <seg type="verse" id="b.JOH.7.25">
      <s id="b.JOH.7.25.1">Magena de o Yerusalemka ma nyawa yamuruo naga imatekebicara itemo, "Ce!</s>
      <s id="b.JOH.7.25.2">O nyawa Una magegena nagala ona yodupa iwitooma bai!</s>
     </seg>
     <seg type="verse" id="b.JOH.7.26">
      <s id="b.JOH.7.26.1">Pei!</s>
      <s id="b.JOH.7.26.2">Una wobarani so ngaroko o nyawa yadadala nanga simaka lo Una aku ka wobicara.</s>
      <s id="b.JOH.7.26.3">Ngaroko komagena, duma nanga roriri moi lo waali la aku Una wikalaki.</s>
      <s id="b.JOH.7.26.4">Nagala nanga roriri ona lo yanako Una magena o Salamati ma Kolano, eko idodooha.</s>
     </seg>
     <seg type="verse" id="b.JOH.7.27">
      <s id="b.JOH.7.27.1">Duma ngone panakoka Una magena kiano ma nyawa.</s>
      <s id="b.JOH.7.27.2">Duma nakoso igogou Una o Salamati ma Kolano gena ma orasi wahino gena, o nyawa moi lo yaakuwa yanako Awi doku gena kiano."</s>
     </seg>
     <seg type="verse" id="b.JOH.7.28">
      <s id="b.JOH.7.28.1">Kagena o Yesus o Gikimoi Awi Tahu ma lolohaka wodotosi, de womatoore wotemo, "Igogou!</s>
      <s id="b.JOH.7.28.2">Ngini nitemo Ngohika ninako, de lo nitemo nianakoka Ngohi manena o kiano ma nyawa.</s>
      <s id="b.JOH.7.28.3">Ngaroko komagena, Ngohi tahino kanena gena upa ma sababu de to Ngohi Ai kuasa masirete so tahino.</s>
      <s id="b.JOH.7.28.4">Duma igogou-gogou Una magegena Ngohi woisuloka so tahino.</s>
      <s id="b.JOH.7.28.5">Awadede!</s>
      <s id="b.JOH.7.28.6">Nakoso komagena la nipiricayawa, de Una magegena lo ngini gena niwinakowa bai!</s>
     </seg>
     <seg type="verse" id="b.JOH.7.29">
      <s id="b.JOH.7.29.1">Duma Ngohi manena Una gena towinakoka, sababu Ngohi Ai sihino Unano de Una lo woisulo la Ngohi tahino."</s>
     </seg>
     <seg type="verse" id="b.JOH.7.30">
      <s id="b.JOH.7.30.1">Awi demo komagena so gila-gila ona yadahake Una iwitago, duma o nyawa moi lo yaakuwa Una witago, sababu Awi orasi Una wosone gena yaado waasi.</s>
     </seg>
     <seg type="verse" id="b.JOH.7.31">
      <s id="b.JOH.7.31.1">Ngaroko komagena, kanaga yadadala ma binuka lo asa Una iwipiricayaka, de itemo, "We!</s>
      <s id="b.JOH.7.31.2">Ma sababu o nyawa moili yahiwa de yaaku o nonako ihahairani yaaka komanena ma dala, so igogou-gogou Una magena o Salamati ma Kolano."</s>
     </seg>
     <seg type="verse" id="b.JOH.7.32">
      <s id="b.JOH.7.32.1">Komagena so ma ngale Una gena ona imatekesigurubu moi de moika, duma to ona manga bicara magena o Farisika ma nyawa ona yoiseka.</s>
      <s id="b.JOH.7.32.2">So o Farisika ma nyawa magena imatekebicara dede o imamka ma bi sahe.</s>
      <s id="b.JOH.7.32.3">So imatekebicara qaboloka, de ona yangodu magena itagi imakangaho o Gikimoi Awi Tahu yojojajagaka, de itemo onaka, "Nitagi la ngini bilasu o Yesus niwitago."</s>
      <s id="b.JOH.7.32.4">So yojojajaga ona magena yasulo ma ngale o Yesus witago.</s>
     </seg>
     <seg type="verse" id="b.JOH.7.33">
      <s id="b.JOH.7.33.1">De Una wotemo ona yangoduka, "Iteka kawa, Ngohi kanena dede nginika de Ngohi asa toliho, kekiaka Una woisusuloka so Ngohi tahino.</s>
     </seg>
     <seg type="verse" id="b.JOH.7.34">
      <s id="b.JOH.7.34.1">So ngini asa Ngohi nisari la tiniriwo duma ngini asa nitemehe poli, sababu done ngini asa Ngohi nimake kawa.</s>
      <s id="b.JOH.7.34.2">Sababu o riho kekiaka Ngohi kagena togoge, ngini niaakuwa niahino de niogoge."</s>
     </seg>
     <seg type="verse" id="b.JOH.7.35">
      <s id="b.JOH.7.35.1">So Una Awi demo gena yoiseka, de o roriri magena imatekebicara itemo, "Wotemo kekiaka wotagi sidago kagena de ngone paakuwa powimake.</s>
      <s id="b.JOH.7.35.2">Igogou, Una asa wotagi o Yahudi ma nyawa ma binukaka, kekiaka ona yodobiau o tona ma somoaka, la kagena ona o Yahudika ma nyawa yasowo wadoto, eko kiaka wotagi.</s>
     </seg>
     <seg type="verse" id="b.JOH.7.36">
      <s id="b.JOH.7.36.1">Eko Una Awi ngale gena idodooha so wotemo, ngone asa Una powisari, duma ngone asa inatemehe poli.</s>
      <s id="b.JOH.7.36.2">De lo wotemo o riho kekiaka Una kagena wogoge gena ngone paakuwa pahika de pogoge.</s>
      <s id="b.JOH.7.36.3">Awi demo ma ngale igogou gena nagala ngone posihodawa."</s>
      <s id="b.JOH.7.36.4">Manga demo gena komagena.</s>
     </seg>
     <seg type="verse" id="b.JOH.7.37">
      <s id="b.JOH.7.37.1">So kagena de ma orasi o wange ma dodoguka so ma rarame ilalamoka, de o Yesus Una asa womaokoye de womatoore wotemo, "O nyawa nagoona la kanaga manga kiri qadudu, ona magena bilasu yahino Ngohika la Ngohi asa ona tasiudo.</s>
     </seg>
     <seg type="verse" id="b.JOH.7.38">
      <s id="b.JOH.7.38.1">De onaka done asa idadi maro o kia isilelefo o Gikimoi Awi Jaji ma Buku ma rabaka.</s>
      <s id="b.JOH.7.38.2">Ena gena, o nyawa nagoona la kanaga Ngohi ipiricaya, ona magena kanaga manga sininga ma rabaka lo de o ake ma jobubu.</s>
      <s id="b.JOH.7.38.3">So nogena o jobubuno asa o ake iuhi imatotoguwa de aku o oho ka sidutu ikakali yamake."</s>
     </seg>
     <seg type="verse" id="b.JOH.7.39">
      <s id="b.JOH.7.39.1">To Una Awi demo ma ngale gena o Gurumi Qatetebi done asa o nyawa o Yesus wipipiricaya manga sininga ma rabaka wogoge.</s>
      <s id="b.JOH.7.39.2">Duma o orasi magena o Gikimoi Awi Gurumi gena ona yamake waasi, sababu o Yesus wodola waasi so ma Baba Awi simaka wisimulia waasi.</s>
     </seg>
     <seg type="verse" id="b.JOH.7.40">
      <s id="b.JOH.7.40.1">Awi demo magena yoiseka, de o nyawa yadadala kanaga ma binuka ona itemo, "Igogou, Una manena o nabi moi kekiaka o Gikimoi wojajajika done asa wahino."</s>
     </seg>
     <seg type="verse" id="b.JOH.7.41">
      <s id="b.JOH.7.41.1">Kanaga ma binukali itemo, "Nagala Una gena o Salamati ma Kolano."</s>
      <s id="b.JOH.7.41.2">Duma ma binukali kanaga itemo, "Qadoohaso o Salamati ma Kolano de o Galileano ma nyawa moi.</s>
     </seg>
     <seg type="verse" id="b.JOH.7.42">
      <s id="b.JOH.7.42.1">Kanaga ngini nianakowa o Gikimoi Awi Jaji ma Buku ma rabaka isilefo o Salamati ma Kolano gena ma kolano Daud awi ngopa de awi danoku moi.</s>
      <s id="b.JOH.7.42.2">De lo he niawosaka o Daud awi doku gena o Betlehemno.</s>
      <s id="b.JOH.7.42.3">Mutuwade o Salamati ma Kolano gena bilasu o Betlehemka ma nyawa."</s>
     </seg>
     <seg type="verse" id="b.JOH.7.43">
      <s id="b.JOH.7.43.1">Komagena so o nyawa yadadala ka ma ngale Una magena so asa ona imatekesikoholu.</s>
     </seg>
     <seg type="verse" id="b.JOH.7.44">
      <s id="b.JOH.7.44.1">Yamuruo naga ona yodupa Una witago, duma o nyawa moi lo yaakuwa Una witago.</s>
     </seg>
     <seg type="verse" id="b.JOH.7.45">
      <s id="b.JOH.7.45.1">Ma dodoguka, de ona o Gikimoi Awi Tahu yojojajaga magena yahika kali manga roririka, ena gena o Farisika ma nyawa de o imamka ma bi sahe, de ona magena yatoosa so asa o jojajagaka itemo, "Ce!</s>
      <s id="b.JOH.7.45.2">Qadoohaso Una magena ngini niwitagowa."</s>
     </seg>
     <seg type="verse" id="b.JOH.7.46">
      <s id="b.JOH.7.46.1">De manga roririka ona itemo, "We!</s>
      <s id="b.JOH.7.46.2">Una magena Awi demo gena qaloha poli kanaga o nyawa moi lo waali manga demo imatero maro to Una Awi demo.</s>
      <s id="b.JOH.7.46.3">O nyawa moi lo waali kanaga yobicara gena maro Una wobicara."</s>
     </seg>
     <seg type="verse" id="b.JOH.7.47">
      <s id="b.JOH.7.47.1">Kagena de o Farisika ma nyawa itemo, "Awadede!</s>
      <s id="b.JOH.7.47.2">Ngini lo asa Una winikulaika.</s>
     </seg>
     <seg type="verse" id="b.JOH.7.48">
      <s id="b.JOH.7.48.1">Hika niminano, ngomi o Farisika ma nyawa gena miholu kanaga nanga sidongirabaka moi lo upa Una wipiricaya.</s>
      <s id="b.JOH.7.48.2">Eko nanga agama ma roriri moi Una upa wipiricaya.</s>
      <s id="b.JOH.7.48.3">Moi lo yahiwa bai!</s>
     </seg>
     <seg type="verse" id="b.JOH.7.49">
      <s id="b.JOH.7.49.1">Ce!</s>
      <s id="b.JOH.7.49.2">O nyawa yadadala kanaga Una iwipiricaya, duma o kia naga moi lo yanakowa.</s>
      <s id="b.JOH.7.49.3">De ona magena o nyawa biasa bato de imadotowa nanga bobita o Gikimoino kanaga o Musa walelefoka.</s>
      <s id="b.JOH.7.49.4">So ona magena o Gikimoi asa wakutuku."</s>
     </seg>
     <seg type="verse" id="b.JOH.7.50">
      <s id="b.JOH.7.50.1">Duma o Nikodemus lo kagena manga sidongirabaka, una o Farisika ma nyawa moi de ipapasaka o putu moiku de o Yesuska wahino.</s>
      <s id="b.JOH.7.50.2">So una magena wotemo awi dodiao o Farisika,</s>
     </seg>
     <seg type="verse" id="b.JOH.7.51">
      <s id="b.JOH.7.51.1">"Baba-baba, ngone nanga bobita kiaka pacocoho gena ngone inasimahawa o nyawa pasisala so bilasu yosone, nakoso ona patailako lo waasi.</s>
      <s id="b.JOH.7.51.2">Ena gena, Una o kia waaka, o loha waaka eko sidago o dorou waaka, de magena niatailako waasi.</s>
      <s id="b.JOH.7.51.3">Magena itiaiwa."</s>
     </seg>
     <seg type="verse" id="b.JOH.7.52">
      <s id="b.JOH.7.52.1">Ona iholu so itemo, "Ilaha!</s>
      <s id="b.JOH.7.52.2">So ngona gena o Galileaka ma nyawa?</s>
      <s id="b.JOH.7.52.3">Ngaroko ngona masirete lo o Gikimoi Awi Jaji ma Buku natailakoka, duma ma rabaka ngona namakewa ma ngale Awi nabi gena o Galileano."</s>
     </seg>
     <seg type="verse" id="b.JOH.7.53">
      <s id="b.JOH.7.53.1">Qaboloka, de ona yangodu asa iliho moi-moi manga tahuka.</s>
     </seg>
    </div>
    <div type="chapter" id="b.JOH.8">
     <seg type="verse" id="b.JOH.8.1">
      <s id="b.JOH.8.1.1">So ngaroko o nyawa magena iliho manga tahu moi-moika, duma o Yesus asa wotagi o Zaitun ma Talaka womasidodogu.</s>
     </seg>
     <seg type="verse" id="b.JOH.8.2">
      <s id="b.JOH.8.2.1">Ma goginitano eko he qaginita, de Una asa wotagi kali o Gikimoi Awi Tahu ma lolohaka, de kagena o nyawa yadadala kanaga Una widolomuno.</s>
      <s id="b.JOH.8.2.2">So Una womatamiye de ona iwisidodolomuno gena asa wadoto.</s>
     </seg>
     <seg type="verse" id="b.JOH.8.3">
      <s id="b.JOH.8.3.1">Kagena de o bi guru agama de lo o bi Farisika ma nyawa ona yamuruo naga yahino kagena.</s>
      <s id="b.JOH.8.3.2">De ona imingaho o ngopeqeka moi, ona imitago ma orasi muna dede yanau moi imasikiidu kekiaka una magena ami roka wisowo.</s>
      <s id="b.JOH.8.3.3">So ona imingaho o Yesuska, de imisulo, "Hika ngona gena nomaoko mia simaka."</s>
     </seg>
     <seg type="verse" id="b.JOH.8.4">
      <s id="b.JOH.8.4.1">So ona asa itemo Unaka, "Baba Guru, ngomi muna mimitagoka, ma orasi imasikiidu de yanau moi, kekiaka una magena ami roka wisowo.</s>
     </seg>
     <seg type="verse" id="b.JOH.8.5">
      <s id="b.JOH.8.5.1">Duma kanaga to ngone nanga adati de nanga galepu gena o Gikimoi Awi bobita o Musa wosilelefo ma rabaka, magena itemo o ngopeqeka la ami dorou komagena bilasu pomitooma de o teto pomisipapaka.</s>
      <s id="b.JOH.8.5.2">So maro Ngona gena idodooha.</s>
      <s id="b.JOH.8.5.3">Ngona Ani sininga ma rabaka ma ngale muna manena gena bilasu pomiaka padodooha."</s>
     </seg>
     <seg type="verse" id="b.JOH.8.6">
      <s id="b.JOH.8.6.1">Komagena ona de manga gulai yahino Unaka, sababu ona manga edekati gena asa Una iwisabatolo, la ma ngale ona aku iwikalaki Una o Gikimoi Awi bobita o Musa wosilelefo gena walawangi.</s>
      <s id="b.JOH.8.6.2">Duma Una asa wobicarawa de ka womapuguku de Awi raraga o tonaku wosilelefo.</s>
     </seg>
     <seg type="verse" id="b.JOH.8.7">
      <s id="b.JOH.8.7.1">Ngaroko komagena, ona ka wisano-sanosi, so Una asa womatogu de womaokoye de wotemo onaka, "O nyawa nagoona to ngini nia sidongirabaka la nakoso kanaga moi wamalo awi dorou moi lo ihiwa, de una magena aku o orasi manena munaka o teto womisipapaka woqoma."</s>
     </seg>
     <seg type="verse" id="b.JOH.8.8">
      <s id="b.JOH.8.8.1">Wobicara komagena qaboloka, de womapuguku so wolelefo kali o tonaku.</s>
     </seg>
     <seg type="verse" id="b.JOH.8.9">
      <s id="b.JOH.8.9.1">Duma Una Awi demo gena yoiseka, de ona moi-moi isolano itagi de ka imajobo.</s>
      <s id="b.JOH.8.9.2">Ona yapopereki yoqoma de ona ma binukali yotuuru, sidago ona yangodu he yahiwa-hiwaka.</s>
      <s id="b.JOH.8.9.3">Sosoohu ka o Yesus womatengo de o ngopeqeka muna magena kasi.</s>
     </seg>
     <seg type="verse" id="b.JOH.8.10">
      <s id="b.JOH.8.10.1">Kagena de Una womaoko de wotemo munaka, "Kangano manena o roriri kanena yahino ngona inikokalaki gena ona kiaka.</s>
      <s id="b.JOH.8.10.2">Kanaga o nyawa moi lo pamakewa gena wotemo bilasu ngona nitooma."</s>
     </seg>
     <seg type="verse" id="b.JOH.8.11">
      <s id="b.JOH.8.11.1">"Hiwa, Baba.</s>
      <s id="b.JOH.8.11.2">Wewe!</s>
      <s id="b.JOH.8.11.3">Yangodu gena imajoboka."</s>
      <s id="b.JOH.8.11.4">So Una wotemo, "Nakoso komagena, de Ngohi lo asa upa tonisisala so bilasu nosone.</s>
      <s id="b.JOH.8.11.5">So ngona ka noliho, de o dorou magena upa he naaka kali."))</s>
     </seg>
     <seg type="verse" id="b.JOH.8.12">
      <s id="b.JOH.8.12.1">De kagena o Yesus wobicara kali o nyawa yadadalaka wotemo, "Ngohi manena maro o nita moi o dunia ma bi nyawaka.</s>
      <s id="b.JOH.8.12.2">So nakoso o nyawa la imote Ngohi, de ona magena asa o bubutu ma rabaka igoge kawa, duma asa yamake o oho ma duhutu de o nita magena foloisi yadisiwa so igogou aku o Gikimoi winako itiai."</s>
     </seg>
     <seg type="verse" id="b.JOH.8.13">
      <s id="b.JOH.8.13.1">Magena de kanaga ona o Farisika ma nyawa yamuruo naga ibicara itemo, "Ce!</s>
      <s id="b.JOH.8.13.2">Magena ka ka Ngona Ani demo masirete.</s>
      <s id="b.JOH.8.13.3">So Ani demo gena iterowa bai!"</s>
     </seg>
     <seg type="verse" id="b.JOH.8.14">
      <s id="b.JOH.8.14.1">So kagena de Una wasango onaka wotemo, "Ngaroko Ngohi de ka Ai demo masirete o nyawa tasingangasu de Ngohi tomasinako, duma magena igogou de itiai, sababu Ngohi gena ka tanako Ngohi kiano tokahino de kiaka tokahika.</s>
      <s id="b.JOH.8.14.2">De magena ngini gena nianakowa.</s>
     </seg>
     <seg type="verse" id="b.JOH.8.15">
      <s id="b.JOH.8.15.1">Ngini nia biasa gena o nyawa niasisala de magena ka nia sininga masirete niomote, duma Ngohi manena o nyawa nagoona bato tasisala toholu.</s>
     </seg>
     <seg type="verse" id="b.JOH.8.16">
      <s id="b.JOH.8.16.1">Nakoso Ngohi sidago o nyawa tasisala, magena taaka itotiai, sababu upa ka ka Ngohi tomatengo tasisala.</s>
      <s id="b.JOH.8.16.2">Duma magena Ai Baba Awi manara, Una gena Ngohi woisusuloka so tahino.</s>
     </seg>
     <seg type="verse" id="b.JOH.8.17">
      <s id="b.JOH.8.17.1">Kanaga to ngini nia adati de nia galepu moi isilefoka itemo, nakoso o nyawa niatailako de ona manga sala eko hiwa gena, bilasu kanaga o saksi yasinotoka de ma ngale ona gena manga singangasu bilasu imaketero.</s>
     </seg>
     <seg type="verse" id="b.JOH.8.18">
      <s id="b.JOH.8.18.1">Komagena lo o saksi ma singangasu ma ngale Ngohi kanaga ngai sinoto.</s>
      <s id="b.JOH.8.18.2">Ma nonoma gena to Ngohi Ai singangasu de ma sinotoka gena Ai Baba Awi singangasu, Una magena Ngohi woisuloka so tahino."</s>
     </seg>
     <seg type="verse" id="b.JOH.8.19">
      <s id="b.JOH.8.19.1">De ona itemo, "So Ani Baba gena Una kekiaka."</s>
      <s id="b.JOH.8.19.2">So Una wotemo kali, "Ngini kanena Ngohi ninako waasi so Ai Baba lo ngini niwinako waasi.</s>
      <s id="b.JOH.8.19.3">Sababu nakoso ngini manena Ngohi ninakoka gena, ngini lo asa Ai Baba niwinakoka."</s>
     </seg>
     <seg type="verse" id="b.JOH.8.20">
      <s id="b.JOH.8.20.1">Una Awi demo gena qangodu ona wasingangasuka, gena o Gikimoi Awi Tahuka, kiaka o nyawa manga suba o pipi ma boruaku yongangado kagena ma dateka.</s>
      <s id="b.JOH.8.20.2">O orasi magena imaaka gena, ngaroko o nyawa itemo done asa Una iwitago, duma to Una Awi sone ma orasi gena yaado waasi so magena yaaku waasi yaaka.</s>
     </seg>
     <seg type="verse" id="b.JOH.8.21">
      <s id="b.JOH.8.21.1">Ma moili Una wotemo onaka, "Ngohi done totagi de ngini tinidongosa so topasaka, de ngini asa Ngohi nisari nikaeli, duma ngini de nia dorou kasi so Ngohi nimakewa de asa nisone.</s>
      <s id="b.JOH.8.21.2">Sababu o riho kekiaka Ngohi kagena naga gena ngini akuwa niahika."</s>
     </seg>
     <seg type="verse" id="b.JOH.8.22">
      <s id="b.JOH.8.22.1">Una Awi demo komagena, so ona o Yahudika manga roriri magena imatekekasano itemo, "Wotemo o kia magena.</s>
      <s id="b.JOH.8.22.2">Nagala wotemo Una asa womatooma so wotemo komagena, eko idodooha.</s>
      <s id="b.JOH.8.22.3">Nagala ma sababu komagena, so asa wotemo ngomi lo miaakuwa miakahika kagena, eko idodooha."</s>
     </seg>
     <seg type="verse" id="b.JOH.8.23">
      <s id="b.JOH.8.23.1">Duma wotemo kali, "Ngini gena o dunia ma bi nyawa, duma Ngohi o sorogano.</s>
      <s id="b.JOH.8.23.2">Ena gena, ngini nia sihino gena o bi moi-moi o dunia manena ma rabaka o Gikimoi wahoholu, duma Ngohi Ai sihino gena o paramoi.</s>
     </seg>
     <seg type="verse" id="b.JOH.8.24">
      <s id="b.JOH.8.24.1">Ma sababu magena, so Ngohi tinisingangasu nginika totemo, ngini asa nisone to ngini nia dorou ma rabaka, sababu nakoso ngini niopiricayawa o kia naga itototiai Ngohi tinidodedemo nginika, gena Ngohi manena o Salamati ma Kolano, nakoso magena ngini niopiricayawa, de igogou ngini done asa nisone de nia dorouka."</s>
     </seg>
     <seg type="verse" id="b.JOH.8.25">
      <s id="b.JOH.8.25.1">"So Ngona gena naguuna."</s>
      <s id="b.JOH.8.25.2">So Una wasango onaka wotemo, "Ngohi tatagapi, igogou ma nonomasi de ma ngale Ngohi gena tinisingangasu nginika de sidago o orasi manena lo Ngohi ka tinisingangasusi tosidadu-dadu.</s>
     </seg>
     <seg type="verse" id="b.JOH.8.26">
      <s id="b.JOH.8.26.1">Kanaga ngini nia dorou gena idala de magena tanakoka so aku tinisisala, so bilasu ngini dede o Gikimoi gena nimakitingaka.</s>
      <s id="b.JOH.8.26.2">Ngaroko upa komagena, duma Una Ngohi woisusulo so tahinoka, o kia naga Una wotetemo magena asa Ngohi tosingangasu ngini o dunia ma bi nyawaka, de Una magena Awi demo itiai so bilasu popiricaya."</s>
     </seg>
     <seg type="verse" id="b.JOH.8.27">
      <s id="b.JOH.8.27.1">To Una Awi demo ma meta gena ma Baba Gikimoi, duma ma ngale gena ona yanakowa.</s>
     </seg>
     <seg type="verse" id="b.JOH.8.28">
      <s id="b.JOH.8.28.1">So kagena de Una wotemo, "Ma orasi done ngini o Nyawa ma Duhutu o sangahadiye niwisidola, de o orasi magegena ngini asa nianako igogou-gogou Ngohi manena o Salamati ma Kolano.</s>
      <s id="b.JOH.8.28.2">De lo asa nianako to Ngohi Ai dodoto masirete qasowo, duma Ngohi tosibicara maro o kia kanaga Ai Baba woidodoto Ngohika, so to Ngohi Ai demo kamagena.</s>
     </seg>
     <seg type="verse" id="b.JOH.8.29">
      <s id="b.JOH.8.29.1">Una Ngohi woisusulo so tahino, o orasi isigeto-geto Una magena kanaga dede Ngohi.</s>
      <s id="b.JOH.8.29.2">De sababu Ngohi lo taaka tomatotoguwa o kia naga Una wodudupa, so Una lo ma moi lo waasi Ngohi woidongosa."</s>
     </seg>
     <seg type="verse" id="b.JOH.8.30">
      <s id="b.JOH.8.30.1">Ma orasi Una Awi demo magena wosingangasuka, de kanaga o nyawa ma binukali asa iwipiricaya Unaka.</s>
     </seg>
     <seg type="verse" id="b.JOH.8.31">
      <s id="b.JOH.8.31.1">So o Yahudika ma nyawa Una wipipiricayaka kanaga o Yesus wadedemo kali, onaka wotemo, "Nakoso ngini niagogou nimasigocoho Ngohi Ai dodotoka gena, ngini asa nidadi Ngohi Ai nyawa imomote.</s>
     </seg>
     <seg type="verse" id="b.JOH.8.32">
      <s id="b.JOH.8.32.1">De komagena ngini aku nianako o Gikimoi Awi dodoto itototiai.</s>
      <s id="b.JOH.8.32.2">De nakoso o dodoto magena nianakoka, de ngini lo asa o nyawa moi lo niparetawa."</s>
     </seg>
     <seg type="verse" id="b.JOH.8.33">
      <s id="b.JOH.8.33.1">De ona itemo, "Asitagala!</s>
      <s id="b.JOH.8.33.2">Ngomi gena o Abraham awi ngopa de awi danoku.</s>
      <s id="b.JOH.8.33.3">O nyawa moi lo waasi ngomi imiaka maro to ona manga gilalo yapopareta.</s>
      <s id="b.JOH.8.33.4">So ma sababu o kia, so Ngona notemo, ngaroko, idodooha naga done asa ngomi imipalako."</s>
     </seg>
     <seg type="verse" id="b.JOH.8.34">
      <s id="b.JOH.8.34.1">Kagena de Una onaka wotemo, "O nyawa nagoona o dorou yaaka, igogou ona magena asa idadi o dorou yapopareta eko yagogilalo moi, ena gena ona magena asa o dorou yapilikuka.</s>
     </seg>
     <seg type="verse" id="b.JOH.8.35">
      <s id="b.JOH.8.35.1">He!</s>
      <s id="b.JOH.8.35.2">Ngohi tosiade-ade ma ngale o nyawa moi kanaga de awi gilalo wapopareta moi de lo awi ngopa yanau moi.</s>
      <s id="b.JOH.8.35.3">So manga gilalo una magena awi rimoi o tahu magena ma rabaka aku itola, ena gena nakoso manga sininga ma rabaka kanaga itemo awi rimoi yatola de ona aku awi rimoi yatola.</s>
      <s id="b.JOH.8.35.4">Duma manga ngopa ma duhutu awi rimoi onaka gena ona yaakuwa yatola de o rimoi magena ka sidutu ikakali.</s>
     </seg>
     <seg type="verse" id="b.JOH.8.36">
      <s id="b.JOH.8.36.1">So nakoso o Gikimoi ma Ngopa wodupa ngini nia dorou ma rabano winipalako magena, igogou ngini asa winipalakoka.</s>
     </seg>
     <seg type="verse" id="b.JOH.8.37">
      <s id="b.JOH.8.37.1">Ngohi gena ngini tininakoka igogou o Abraham awi ngopa de awi danoku.</s>
      <s id="b.JOH.8.37.2">Duma ngaroko komagena, ma sababu ngini o bi moi-moi Ngohi tinidodotoka gena niamote niholu, so ma ngale Ngohi gena to ngini nia edekati nitemo asa Ngohi nitooma.</s>
     </seg>
     <seg type="verse" id="b.JOH.8.38">
      <s id="b.JOH.8.38.1">O bi moi-moi Ai Baba woisidudumu Ngohika, magena Ngohi tinisingangasu nginika, duma ngini niaaka ka o kia o bi moi-moi nia baba winidodotoka."</s>
     </seg>
     <seg type="verse" id="b.JOH.8.39">
      <s id="b.JOH.8.39.1">De ona asa Una wisango, "O Abraham gena mia baba."</s>
      <s id="b.JOH.8.39.2">So Una wotemo onaka, "Nako igogou ngini gena o Abraham awi ngopa-ngopa, ngini nia manara gena bilasu itiai maro o Abraham awi manara.</s>
     </seg>
     <seg type="verse" id="b.JOH.8.40">
      <s id="b.JOH.8.40.1">Ngaroko komagena, o orasi manena ngini de nia edekati qatotorou nitemo gena Ngohi asa nitooma, ngaroko Ngohi todupa tinisingangasu nginika o bi moi-moi itototiai o Gikimoi woidodedemo Ngohika.</s>
      <s id="b.JOH.8.40.2">O manara maro komagena kanaga o Abraham waakawa.</s>
     </seg>
     <seg type="verse" id="b.JOH.8.41">
      <s id="b.JOH.8.41.1">Ngini niaaka ka o kia maro nia baba masirete waaka."</s>
      <s id="b.JOH.8.41.2">De o Yahudika ma nyawa ona magena itemo kali, "Hiwa!</s>
      <s id="b.JOH.8.41.3">Mia baba gena ka womatengo magena o Gikimoi.</s>
      <s id="b.JOH.8.41.4">Ngomi manena Awi ngopa ma duhutu, upa notemo mia baba gena ma somoa moili."</s>
     </seg>
     <seg type="verse" id="b.JOH.8.42">
      <s id="b.JOH.8.42.1">Kagena de Una wotemo, "Nakoso igogou ngini nitemo nia baba gena o Gikimoi, de igogou ngini asa Ngohi nidodara, sababu Ngohi Ai sihino o Gikimoino sidago o orasi manena lo Ngohi kanena nagasi.</s>
      <s id="b.JOH.8.42.2">Sababu Ngohi tahino, gena to Ngohi Ai edekati masirete qasowo, duma o Baba Gikimoi Una wositatapu de woisulo so Ngohi tahino kanena.</s>
     </seg>
     <seg type="verse" id="b.JOH.8.43">
      <s id="b.JOH.8.43.1">Ai demo magena ngini nisihodawa, sababu Ai demo gena ngini lo nisigise niholu.</s>
     </seg>
     <seg type="verse" id="b.JOH.8.44">
      <s id="b.JOH.8.44.1">So igogou, o Iblis asa wodadi to ngini nia baba.</s>
      <s id="b.JOH.8.44.2">Komagena so ngini niodupa nisigise de niaaka una awi nyafusu ma dorou.</s>
      <s id="b.JOH.8.44.3">O Iblis ma sininga gena komanena.</s>
      <s id="b.JOH.8.44.4">Ma nonomaka, kanaga una magena wototooma moi.</s>
      <s id="b.JOH.8.44.5">Kanaga awi rabaka o diai moi lo ihiwa, so una woholu o kia naga itototiai wamote.</s>
      <s id="b.JOH.8.44.6">O Iblis gena o damato wodupa so una gena o damato ma baba.</s>
      <s id="b.JOH.8.44.7">So una awi damato gena itoguwa, sababu o damato ma demo gena ka o Iblis ma demo.</s>
     </seg>
     <seg type="verse" id="b.JOH.8.45">
      <s id="b.JOH.8.45.1">Duma Ngohi Ai demo gena itotiai.</s>
      <s id="b.JOH.8.45.2">De komagena so igogou, Ai demo gena ngini asa niaholu so Ngohi lo niholu nipiricaya.</s>
     </seg>
     <seg type="verse" id="b.JOH.8.46">
      <s id="b.JOH.8.46.1">Nakoso komagena, hika ngini nisitotiaino la nisidumu to Ngohi Ai dorou.</s>
      <s id="b.JOH.8.46.2">Mutuwade kanaga Ngohi Ai demo gena ka itiai de o kiaso ngini gena Ngohi nipiricaya niholu.</s>
     </seg>
     <seg type="verse" id="b.JOH.8.47">
      <s id="b.JOH.8.47.1">O nyawa ona magena la kanaga o Gikimoino yahino, ona magena lo Awi demo yosigise.</s>
      <s id="b.JOH.8.47.2">Duma ngini gena niahinowa o Gikimoika, komagena so ngini niholu niwisigise o Gikimoika."</s>
     </seg>
     <seg type="verse" id="b.JOH.8.48">
      <s id="b.JOH.8.48.1">Duma ona asa wisango Unaka itemo, "Icala!</s>
      <s id="b.JOH.8.48.2">Ngona nikokitoka moi, eko hiwa.</s>
      <s id="b.JOH.8.48.3">Ngomi mitero nakoso minisironga Ngona ka o Samariano, o Yahudika ma duhutu nisowo.</s>
      <s id="b.JOH.8.48.4">Ngomi mitero bai!"</s>
     </seg>
     <seg type="verse" id="b.JOH.8.49">
      <s id="b.JOH.8.49.1">De Una wosango, "Hiwa bai!</s>
      <s id="b.JOH.8.49.2">Upa nitemo Ngohi manena ikokitoka.</s>
      <s id="b.JOH.8.49.3">Ai demo magena towisihoromati Ai Baba, duma ngini nia demo gena Ngohi nisiceke.</s>
     </seg>
     <seg type="verse" id="b.JOH.8.50">
      <s id="b.JOH.8.50.1">Ngaroko komagena, Ngohi tongonganowa Ngohi masirete o nyawa isihoromati.</s>
      <s id="b.JOH.8.50.2">Hiwa, komagenawa.</s>
      <s id="b.JOH.8.50.3">Duma kanaga moi Una magena igogou wodupa Ngohi Ai ronga isilamo de lo Ngohi de Ai lawangi gena watailako itiai, Una magena Ai Baba.</s>
     </seg>
     <seg type="verse" id="b.JOH.8.51">
      <s id="b.JOH.8.51.1">O nyawa nagoona la kanaga Ai dodoto yosigise, ona magena igogou isonewa."</s>
     </seg>
     <seg type="verse" id="b.JOH.8.52">
      <s id="b.JOH.8.52.1">Kagena de o Yahudika ma nyawa magena itemo Unaka, "Ilaha!</s>
      <s id="b.JOH.8.52.2">Nakoso komagena, de igogou Ngona magena nikokitoka.</s>
      <s id="b.JOH.8.52.3">O Abraham una wosone de o Gikimoi Awi nabi-nabi yangodu lo isone.</s>
      <s id="b.JOH.8.52.4">De idodooha so Ngona kanena nomisingangasu notemo, nakoso o nyawa nisigise Ngona de ona asa isonewa.</s>
     </seg>
     <seg type="verse" id="b.JOH.8.53">
      <s id="b.JOH.8.53.1">Nako Ani demo komagena, de ngomi miatagapi Ngona notemo, ma ngale Ngona de o Abraham gena, Ngona foloisi nolamo.</s>
      <s id="b.JOH.8.53.2">Sababu o Abraham wosoneka de komagena lo o Gikimoi Awi nabi-nabi lo isoneka."</s>
     </seg>
     <seg type="verse" id="b.JOH.8.54">
      <s id="b.JOH.8.54.1">Kagena de Una wotemo, "Nakoso Ngohi masirete Ai giliri tosimane gena, Ai giliri ma faida ihiwa.</s>
      <s id="b.JOH.8.54.2">Una nitemo gena nia Gikimoi, duma Una Ai Baba ma duhutu magena Ngohi woitide de Awi giliri isikahino Ngohino.</s>
     </seg>
     <seg type="verse" id="b.JOH.8.55">
      <s id="b.JOH.8.55.1">So ngaroko Una magena ngini niwinakowa, duma Ngohi igogou towinako.</s>
      <s id="b.JOH.8.55.2">Nako totemo Ngohi Una towinakowa, de Ngohi itodamatoko maro ngini lo nitodamato, duma Ngohi igogou towinako o Gikimoi de Awi demo qangodu lo toise de taakaka.</s>
     </seg>
     <seg type="verse" id="b.JOH.8.56">
      <s id="b.JOH.8.56.1">Komagena lo kanaga ipapasaka nia ete de nia topora o Abraham, una magena wanakoka Ngohi done tahino, de ma ngale magena una igogou winali de itero nakoso una aku woikelelo Ngohi tahino qabolo."</s>
     </seg>
     <seg type="verse" id="b.JOH.8.57">
      <s id="b.JOH.8.57.1">Ona itemo, "Ilaha!</s>
      <s id="b.JOH.8.57.2">Ngona Ani umuru o taungu moritoha lo yaado waasi, de Ngona notemo o Abraham nowikeleloka."</s>
     </seg>
     <seg type="verse" id="b.JOH.8.58">
      <s id="b.JOH.8.58.1">De o Yesus Una magena asa wotemo onaka, "O Abraham wisibuo waasi, de igogou Ngohi he kanaga dede o Gikimoika."</s>
     </seg>
     <seg type="verse" id="b.JOH.8.59">
      <s id="b.JOH.8.59.1">Kagena de gila-gila ona o teto itolomu ma ngale Una wisipaka la witooma, duma itolomusi, de ato imatodoka gena Una he wimake kawa, sababu Una asa womajoboka o Gikimoi Awi Tahuno de wadongosaku.</s>
     </seg>
    </div>
    <div type="chapter" id="b.JOH.9">
     <seg type="verse" id="b.JOH.9.1">
      <s id="b.JOH.9.1.1">O Sabat ma wange moili de o Yesus wotagi wokahika, de wikelelo o nyawa moi ka wisibuo kusi de awi lako ipiloka.</s>
     </seg>
     <seg type="verse" id="b.JOH.9.2">
      <s id="b.JOH.9.2.1">De o Yesus Awi muri-muri itemo Unaka, "Baba Guru, kanaga o hali moi ngomi mimasano Ngonaka.</s>
      <s id="b.JOH.9.2.2">Kanaga o nyawa moi wisibuo kusi de awi lako ipiloka, magena ma sababu una awi dorou masirete, eko awi dodihimo manga dorou masirete sidago una womaaka komagena."</s>
     </seg>
     <seg type="verse" id="b.JOH.9.3">
      <s id="b.JOH.9.3.1">So kagena de Una wasango onaka wotemo, "Una ka wisibuo kusi de awi lako ipiloka gena, ma sababu o nyawa manga dorou qasowo.</s>
      <s id="b.JOH.9.3.2">Duma imadadi komagena ma ngale de ma ngeko una de o Gikimoi Awi buturu asa wosimane o bi nyawaka.</s>
     </seg>
     <seg type="verse" id="b.JOH.9.4">
      <s id="b.JOH.9.4.1">Ma orasi ngone ka poohosi gena, imatero maro o wange itumu waasi.</s>
      <s id="b.JOH.9.4.2">So Una Ngohi woisusuloka la tahino, to Una Awi manara magena bilasu paaka.</s>
      <s id="b.JOH.9.4.3">Sababu done posone gena, imatero maro o bubutu ma orasi yahino ituuruno, so o nyawa nagoona bato yaaku kawa yomanara.</s>
     </seg>
     <seg type="verse" id="b.JOH.9.5">
      <s id="b.JOH.9.5.1">Ma orasi Ngohi kanagasi o dunia ma dokuka, de Ngohi manena todadi maro o nita moi o dunia ma bi nyawaka."</s>
     </seg>
     <seg type="verse" id="b.JOH.9.6">
      <s id="b.JOH.9.6.1">Komagena wobicara qaboloka, de Una o tonaku wahobi de to Una Awi kibi o tonaka sutu waqehe asa wosicapuka, de wosipalasa wopipilo awi lakoka.</s>
     </seg>
     <seg type="verse" id="b.JOH.9.7">
      <s id="b.JOH.9.7.1">Wosipalasa qaboloka, de wopipilo magenaka wotemo, "Hika notagi o Siloam ma ake ma lepaka, de o ake magena ani bio nosimasau kasi."</s>
      <s id="b.JOH.9.7.2">(Manga demo o Siloam gena ma ngale 'o ake isiuhi o taboko'.)</s>
      <s id="b.JOH.9.7.3">So wopipilo una magena wotagi wokahika o ake magenaka.</s>
      <s id="b.JOH.9.7.4">Ato awi bio de o ake wosimasauka, de aku womasigeleloka so woliho de awi lako ipilo kawa.</s>
     </seg>
     <seg type="verse" id="b.JOH.9.8">
      <s id="b.JOH.9.8.1">So o nyawa ona kanaga wopipilo awi tahu ma dateka igogoge, ona magena de lo o nyawa ona ma nonomasi iwikeleloka una gena o ngeko ma dateka wogogolo, ona magena lo imatekekasano itemo, "Una magena ma nonomasi de wopiloka, eh?</s>
      <s id="b.JOH.9.8.2">Komagena lo iqomaka ngone powikelelo una o ngeko ma dateka de wogogolo."</s>
     </seg>
     <seg type="verse" id="b.JOH.9.9">
      <s id="b.JOH.9.9.1">Kanaga ma binuka itemo, "Iya, igogou magena una bai!"</s>
      <s id="b.JOH.9.9.2">Duma kanaga ma binukali itemo, "Wewe!</s>
      <s id="b.JOH.9.9.3">Magena una wisowo.</s>
      <s id="b.JOH.9.9.4">Nagala manga bio imaketero, duma magena una wisowo."</s>
      <s id="b.JOH.9.9.5">So wopipilo una masirete womasingangasu onaka wotemo, "Ngohi manena qabolo."</s>
     </seg>
     <seg type="verse" id="b.JOH.9.10">
      <s id="b.JOH.9.10.1">So ona unaka yotemo, "Wewe!</s>
      <s id="b.JOH.9.10.2">Hika ngona nomisingangasu ngomika, maro idodooha so ani lako qalohaka sidago ngona aku nomasigelelo kali."</s>
     </seg>
     <seg type="verse" id="b.JOH.9.11">
      <s id="b.JOH.9.11.1">So kagena de una wotemo onaka, "Kangano o nyawa moi kanaga Awi ronga gena o Yesus, Una magena waaka.</s>
      <s id="b.JOH.9.11.2">Ena gena, Una o tona waqehe de wosicapu, qaboloka de Una wosipalasa ai lakoka.</s>
      <s id="b.JOH.9.11.3">So qaboloka, de woisulo ngohika wotemo, 'Hika notagi o Siloam ma ke ma lepaka, la de o ake magena ani bio nosimasau kasi.'</s>
      <s id="b.JOH.9.11.4">So ngohi totagi de ngohi taaka maro Una wobobeseso ngohika, ai bio de o ake magena tosomasau, kagena de asa aku tomasigeleloka."</s>
     </seg>
     <seg type="verse" id="b.JOH.9.12">
      <s id="b.JOH.9.12.1">So ona asa itemo unaka, "So o nyawa Una magena kekiaka."</s>
      <s id="b.JOH.9.12.2">De una wotemo, "Asoko!</s>
      <s id="b.JOH.9.12.3">Ngohi tanakowa Una magena kekiaka wokahika."</s>
     </seg>
     <seg type="verse" id="b.JOH.9.13">
      <s id="b.JOH.9.13.1">So ona asa iqoqomaka una wopipilo magena iwingaho itagi o Farisi ma nyawaka.</s>
     </seg>
     <seg type="verse" id="b.JOH.9.14">
      <s id="b.JOH.9.14.1">So o bi moi-moi qangodu magena imaaka o Sabat ma wangeka, gena o Yesus Awi kibi wosicapu de o tona ma ngale wopipilo awi lako ipelengaka.</s>
     </seg>
     <seg type="verse" id="b.JOH.9.15">
      <s id="b.JOH.9.15.1">So ma orasi o Farisika ma nyawa iwisano unaka, de una lo wotemo kali onaka, "Una gena o tona waqehe so wosipalasa ai lakoka.</s>
      <s id="b.JOH.9.15.2">So qaboloka, de ngohi ai bio de o ake tosimasauka, de asa aku tomasigeleloka.</s>
      <s id="b.JOH.9.15.3">Komagena Awi manara ngohika."</s>
     </seg>
     <seg type="verse" id="b.JOH.9.16">
      <s id="b.JOH.9.16.1">So o Farisika ma binuka itemo, "Nako o Sabat ma wangeka de waaka komagena, de upa wotemo Una o Gikimoino, sababu Una nanga adati de nanga galepu magena watilakuka."</s>
      <s id="b.JOH.9.16.2">Duma kanaga ma binukali itemo, "He!</s>
      <s id="b.JOH.9.16.3">Nako Una witotorou gena, waakuwa waaka komagena."</s>
      <s id="b.JOH.9.16.4">Ibicara komagena sidago lo o Farisika ma nyawa gena imatekesikoholu.</s>
     </seg>
     <seg type="verse" id="b.JOH.9.17">
      <s id="b.JOH.9.17.1">So qabolo de ona asa itemo kali una iqoqoma wopipiloka, "So ngona gena idodooha.</s>
      <s id="b.JOH.9.17.2">Sababu ma ngale to ngona ani lako, so ani sininga ma gaalu Unaka gena idodooha."</s>
      <s id="b.JOH.9.17.3">So iqoqomaka wopipilo magena wotemo, "Nako to ngohi ai siningaka gena, totemo Una magena o Gikimoi Awi nabi moi."</s>
     </seg>
     <seg type="verse" id="b.JOH.9.18">
      <s id="b.JOH.9.18.1">Duma o Yahudika manga bi roriri o Farisika ma nyawa, ona magena nakoso iqoqomaka una magena wopipilo gena yopiricayawa, ona imafikiri ma nonomasi una gena wopilowa.</s>
      <s id="b.JOH.9.18.2">So ona yaaso to una awi baba de awi awa la yasirisima onaka.</s>
     </seg>
     <seg type="verse" id="b.JOH.9.19">
      <s id="b.JOH.9.19.1">So kagena de ona asa awi dodihimoka itemo, "Una manena to ngini nia ngopa yanau?</s>
      <s id="b.JOH.9.19.2">De nakoso una gena nia ngopa, igogou wisibuo kusi de una wopiloka?</s>
      <s id="b.JOH.9.19.3">De nako komagena, ma ngeko idodooha so una o orasi manena de asa aku womasigeleloka."</s>
      <s id="b.JOH.9.19.4">Komagena so manga sano gena itogu-toguwa.</s>
     </seg>
     <seg type="verse" id="b.JOH.9.20">
      <s id="b.JOH.9.20.1">So una awi dodihimo yosango yotemo, "Ngaroko, igogou, una manena to ngomi mia ngopa, de igogou ka wisibuo kusi de una wopipilo moi.</s>
     </seg>
     <seg type="verse" id="b.JOH.9.21">
      <s id="b.JOH.9.21.1">Duma igogou ngomi mianakowa o kia idadi unaka sidago aku womasigeleloka, de ma nyawa kekiaka una awi lako wosilohaka, magena ngomi lo miwinakowa.</s>
      <s id="b.JOH.9.21.2">Duma una wilamoka, so ngini gena bilasu una ka niwisano so una masirete asa winisingangasu nginika de ma dodagi gena idodooha sidago lo awi lako ipelenga de womasigeleloka."</s>
     </seg>
     <seg type="verse" id="b.JOH.9.22">
      <s id="b.JOH.9.22.1">Awi dodihimo yosango komagena, sababu ona yamodo manga roririka.</s>
      <s id="b.JOH.9.22.2">Onaka yamodo sababu ona yanakoka o Yahudika manga roriri magena Isitatapuka, o nyawa nagoona imamangaku o Yesus gena o Salamati ma Kolano, ona magena asa yasimahawa o puji ma tahuka iwosa.</s>
     </seg>
     <seg type="verse" id="b.JOH.9.23">
      <s id="b.JOH.9.23.1">Komagena so iqoqomaka wopipilo awi dodihimo magena manga sango itemo, "Una wilamoka, so ngini bilasu una ka niwisano."</s>
     </seg>
     <seg type="verse" id="b.JOH.9.24">
      <s id="b.JOH.9.24.1">So awi baba de awi awa isango qaboloka, de ona wopipilo iwiaso kali so una warisima onaka.</s>
      <s id="b.JOH.9.24.2">So ona ma sinotoka una wisano kali itemo, "Ngona bilasu o Gikimoi Awi simaka nosingangasu itotiai, de upa naihu, sababu ngomi Una miwinakoka.</s>
      <s id="b.JOH.9.24.3">Una ani lako wosilohaka, Una magena o nyawa ma dorou moi."</s>
     </seg>
     <seg type="verse" id="b.JOH.9.25">
      <s id="b.JOH.9.25.1">So wopipilo wotemo onaka, "Ngohi tanakowa nakoso Una o nyawa ma dorou moi, eko hiwa.</s>
      <s id="b.JOH.9.25.2">Duma o orasi manena igogou ngohi tanakoka, ngaroko ma nonomasi ngohi topipilo moi, duma o orasi manena tomasigeleloka."</s>
     </seg>
     <seg type="verse" id="b.JOH.9.26">
      <s id="b.JOH.9.26.1">So ona itemo kali unaka, "So Una magena kiaka de ani lako waaka.</s>
      <s id="b.JOH.9.26.2">Wadodooha so ani lako wosiloha sidago lo ngona aku nomasigelelo."</s>
     </seg>
     <seg type="verse" id="b.JOH.9.27">
      <s id="b.JOH.9.27.1">De wotemo, "Ilaha!</s>
      <s id="b.JOH.9.27.2">Kangano manena ngohi tinisingangasu qaboloka.</s>
      <s id="b.JOH.9.27.3">Duma ngini ngohi nipiricayawa, de kiaso ngini nisano kali ngohika, nakoso ngini niise niholu ngohi ai singangasu.</s>
      <s id="b.JOH.9.27.4">Eko nagala ngini lo nimode la Una niwimote?"</s>
     </seg>
     <seg type="verse" id="b.JOH.9.28">
      <s id="b.JOH.9.28.1">So una wosango qaboloka, de ona asa wopipilo magena iwisimamaqe itemo, "Ce!</s>
      <s id="b.JOH.9.28.2">Nagala ngona nodadi maro Una magena wimomote moi.</s>
      <s id="b.JOH.9.28.3">Duma nako ngomi ani roriri gena, hiwa bai!</s>
      <s id="b.JOH.9.28.4">Ngomi miamote gena ka o Musa kanaga o Gikimoi Awi bobita wosilelefoka.</s>
     </seg>
     <seg type="verse" id="b.JOH.9.29">
      <s id="b.JOH.9.29.1">Sababu nakoso o Musa gena, igogou o Gikimoi masirete wobicara unaka, magena mianako.</s>
      <s id="b.JOH.9.29.2">Duma o nyawa Una magena, ce, Una o nyawa eko o nyanyawa sidago Awi sihino lo ngomi mianakowa bai!"</s>
     </seg>
     <seg type="verse" id="b.JOH.9.30">
      <s id="b.JOH.9.30.1">So kagena de una wopipilo asa wasango kali, wotemo onaka, "Icala!</s>
      <s id="b.JOH.9.30.2">Ngohi ai hairani ifoloika sidago kangano igogou tobicara, duma tohairani ifoloi so taakuwa tobicara.</s>
      <s id="b.JOH.9.30.3">Una waaka so ngohi taaku tomasigeleloka duma, ce, ngini nitemo Una magena Awi sihino nianakowa.</s>
     </seg>
     <seg type="verse" id="b.JOH.9.31">
      <s id="b.JOH.9.31.1">Duma ngone kanena panakoka, ma ngale o nyawa ma dorou gena ngaroko ona isumbayang, duma manga gogolo o Gikimoi wosigisewa.</s>
      <s id="b.JOH.9.31.2">Mutuwade ona nagoona la kanaga yodupa o Gikimoika isumbayang de Awi dupa yamomote, ona magena asa Una wasigise.</s>
      <s id="b.JOH.9.31.3">So ngohi totemo Una gena Awi sihino gena o Gikimoino.</s>
     </seg>
     <seg type="verse" id="b.JOH.9.32">
      <s id="b.JOH.9.32.1">He!</s>
      <s id="b.JOH.9.32.2">Ma moi lo waasi kanaga o nyawa yoise o jarita komanena, gena o nyawa wisibuo kusi de wopiloka maro ngohi, so de o nyawa moi awi manara sidago aku una womasigeleloka.</s>
     </seg>
     <seg type="verse" id="b.JOH.9.33">
      <s id="b.JOH.9.33.1">Cawali ka Una ngohi woisilolohaka gena wahino o Gikimoino.</s>
      <s id="b.JOH.9.33.2">Nakoso hiwa, de o kia naga moi lo akuwa waaka."</s>
     </seg>
     <seg type="verse" id="b.JOH.9.34">
      <s id="b.JOH.9.34.1">De ona itemo unaka, "Gena bai!</s>
      <s id="b.JOH.9.34.2">Ngona nisibuoku gena igogou nopiloka.</s>
      <s id="b.JOH.9.34.3">Ce!</s>
      <s id="b.JOH.9.34.4">Ngona gena nomafikiri de nanako, ngomi nagoona sidago asa notemo ngomi nomidoto komagena."</s>
      <s id="b.JOH.9.34.5">Ona iwitoosa komagena sidago ona lo asa wopipilo magena wisisupu de lo iwisimaha kawa o puji ma tahuka wowosa kali.</s>
     </seg>
     <seg type="verse" id="b.JOH.9.35">
      <s id="b.JOH.9.35.1">Ma orasi o Yesus wogiise iqoqomaka una wopipilo kanaga ona iwisimaha kawa o puji ma tahuka wowosa kali, de Una wotagi wopipilo kawa gena wisari.</s>
      <s id="b.JOH.9.35.2">So wimakeka, de Una wotemo, "Idodooha ngona gena nowipiricaya o Nyawa ma Duhutuka."</s>
     </seg>
     <seg type="verse" id="b.JOH.9.36">
      <s id="b.JOH.9.36.1">Wopipilo kawa gena wotemo, "Baba, o Nyawa ma Duhutu Una magena naguuna.</s>
      <s id="b.JOH.9.36.2">Igogou qaloha, nakoso noisingangasu ngohika ma ngale ngohi aku Una towipiricaya."</s>
     </seg>
     <seg type="verse" id="b.JOH.9.37">
      <s id="b.JOH.9.37.1">De Una asa womasingangasu wotemo, "Igogou, ngona nowikeleloka.</s>
      <s id="b.JOH.9.37.2">Ngohi manenena qabolo tonibicara ngonaka."</s>
     </seg>
     <seg type="verse" id="b.JOH.9.38">
      <s id="b.JOH.9.38.1">De wopipilo kawa magena foloisi winali de wotemo, "Awalele, Jou!</s>
      <s id="b.JOH.9.38.2">Igogou, de tagogou tonipiricaya Ngonaka gena Una magena."</s>
      <s id="b.JOH.9.38.3">So womabukuku de wisuba Unaka.</s>
     </seg>
     <seg type="verse" id="b.JOH.9.39">
      <s id="b.JOH.9.39.1">Kagena de Una wotemo wopipilo kawa, "Ngohi manena tahino kanena o duniaka, la ma ngale Ngohi aku o nyawa tahiri, so ona kanaga de manga dupa yopipiricaya gena asa tatinga de o nyawa ihoholu ipiricaya manga sidongirabano.</s>
      <s id="b.JOH.9.39.2">Komagena la ona yananakowa asa aku yanako imatero maro ona yopipilo asa aku imasigelelo kali, de ona ifufuma de itemo yanakoka ona magena asa ka imaketero de yopipilo."</s>
     </seg>
     <seg type="verse" id="b.JOH.9.40">
      <s id="b.JOH.9.40.1">Duma kagena de o Farisika ma nyawa yamuruo naga Awi demo yoiseka, de itemo, "So o demo magena ma ngale o kia.</s>
      <s id="b.JOH.9.40.2">De kiaso notemo ngomi lo koloko mipipilo."</s>
     </seg>
     <seg type="verse" id="b.JOH.9.41">
      <s id="b.JOH.9.41.1">De Una asa wotemo onaka, "Nakoso ngini koloko ona yopipilo de o Gikimoi niwinakowa, ngini gena asa inisisalawa.</s>
      <s id="b.JOH.9.41.2">Duma ngini nitemo Una niwinakoka koloko ona imasigogelelo.</s>
      <s id="b.JOH.9.41.3">Mutuwade ngini kanaga de nia dorouka."</s>
     </seg>
    </div>
    <div type="chapter" id="b.JOH.10">
     <seg type="verse" id="b.JOH.10.1">
      <s id="b.JOH.10.1.1">So kagena ona o Farisi ma nyawaka Una woade-ade wotemo, "O nyawa moi la kanaga o duba ma kurunga ma rabaka wowosa duma ma ngoraka woholu wamote so ka ma kurungaye wadola de wowosa, kanaga una magegena igogou wototosi de wokokoora moi.</s>
     </seg>
     <seg type="verse" id="b.JOH.10.2">
      <s id="b.JOH.10.2.1">Duma una la kanaga wowosa de wamote ma ngoraka, una magena igogou o duba ma sowohi.</s>
     </seg>
     <seg type="verse" id="b.JOH.10.3">
      <s id="b.JOH.10.3.1">De ma ngale una magenaka o ngora wojojajaga done asa o ngora wibelenga, de lo una awi ili gena asa o bi duba ka yanako de wisigise.</s>
      <s id="b.JOH.10.3.2">Una awi duba waaso moi-moi de ma rongaka gena wabicara, de ona wisigise so yahino de lo mamoi-mamoi una asa watuda wosisupu ma kurungano.</s>
     </seg>
     <seg type="verse" id="b.JOH.10.4">
      <s id="b.JOH.10.4.1">So kagena o moi-moi una wasisupuka, de asa una watuda so wotagi woqoqoma, de awi duba qangodu gena asa awi duduno itotuuru, sababu awi ili gena o duba magena ka yanako.</s>
     </seg>
     <seg type="verse" id="b.JOH.10.5">
      <s id="b.JOH.10.5.1">Duma nakoso kanaga o nyawa yasosomoa, awi duba magena asa wimote yoholu.</s>
      <s id="b.JOH.10.5.2">Sababu o nyawa magena awi ili o bi duba yanakowa so iwimotewa de lo ka iloqa."</s>
     </seg>
     <seg type="verse" id="b.JOH.10.6">
      <s id="b.JOH.10.6.1">O Yesus wosiade-ade komagena, duma o ade-ade ma ngale gena ona asa isihodawa.</s>
     </seg>
     <seg type="verse" id="b.JOH.10.7">
      <s id="b.JOH.10.7.1">Mutuwade Una wobicara kali onaka wotemo, "Nako o ngora ma boberesu, la kanaga yapelenga so o bi duba aku iwosa, magena igogou Ngohi manena.</s>
     </seg>
     <seg type="verse" id="b.JOH.10.8">
      <s id="b.JOH.10.8.1">Ma nonomasi Ngohi tahino waasi de kanaga ona yahinoka gena, ona magena o guru ikokokulai de itemo o bi duba gena asa yatuda, ona magena yangodu gena o nyawa itotosi de ikokoora.</s>
      <s id="b.JOH.10.8.2">Ngaroko komagena, o bi duba magena asa manga ili gena yosigisewa.</s>
     </seg>
     <seg type="verse" id="b.JOH.10.9">
      <s id="b.JOH.10.9.1">Ngohi manena gena o ngora, so o nyawa nakoso Ngohika yahino la aku yowosa, ona magena asa yosalamati.</s>
      <s id="b.JOH.10.9.2">So ona aku iwosa de lo isupu la o ino yamake.</s>
     </seg>
     <seg type="verse" id="b.JOH.10.10">
      <s id="b.JOH.10.10.1">Yototosi ona magena yahino ka yatosi, yatooma, de lo o nyawa yasisa, komagegena to ona manga sininga ma ngale de ma edekati.</s>
      <s id="b.JOH.10.10.2">Duma Ngohi asa tahino la ma ngale Ai duba-duba aku o oho ma duhutu yamake de o oho magena foloisi qaloha de igogou, de ma kurangi moi lo ihiwa.</s>
     </seg>
     <seg type="verse" id="b.JOH.10.11">
      <s id="b.JOH.10.11.1">Ngohi manena o sowohi moi Ai duba tojaga qaloha.</s>
      <s id="b.JOH.10.11.2">De Ngohi o jojaga qaloloha magegena kanaga tomasidailako la tosone ma ngale Ai duba-duba aku ioho.</s>
     </seg>
     <seg type="verse" id="b.JOH.10.12">
      <s id="b.JOH.10.12.1">Duma nakoso o nyawa moi la ka wisewa so o bi duba wojaga, ma orasi o kaso labara yahino, una magena done asa ka woloqa so o bi duba lo wadongosaka.</s>
      <s id="b.JOH.10.12.2">Sababu una gena o bi duba ma duhutu wisowo, una ka wisesewa moi.</s>
      <s id="b.JOH.10.12.3">So o kaso labara yahino de o bi duba ma binuka yagoli de o duba ma binukali iloqa de ipiringaka.</s>
     </seg>
     <seg type="verse" id="b.JOH.10.13">
      <s id="b.JOH.10.13.1">O nyawa una magena ka woloqa de o bi duba wadongosa sababu una asa ka wisewa, mutuwade una o bi duba gena he wosidooha kawa.</s>
     </seg>
     <seg type="verse" id="b.JOH.10.14">
      <s id="b.JOH.10.14.1">Ngohi manena o sowohi moi Ai duba tojaga qaloha.</s>
      <s id="b.JOH.10.14.2">Sababu Ngohi Ai duba masirete gena moi-moi asa igogou tanako de Ai duba moi-moi lo Ngohi ka inako.</s>
     </seg>
     <seg type="verse" id="b.JOH.10.15">
      <s id="b.JOH.10.15.1">Ngohi de Ai duba-duba ngomi mimakanakoka, imatero maro Ai Baba de Ngohi igogou mimakanakoka, ena gena Una igogou woinako Ngohi de Ngohi lo igogou towinako Ai Baba.</s>
      <s id="b.JOH.10.15.2">De lo Ngohi o sowohi moi tojaga qaloha, sababu Ngohi masirete asa tomasidailako la tosone ma ngale Ai duba-duba aku ioho.</s>
     </seg>
     <seg type="verse" id="b.JOH.10.16">
      <s id="b.JOH.10.16.1">De kanaga de maenasi to Ngohi Ai duba-duba ma binuka, kekiaka o bolu manena ma rabaka iwosa waasi.</s>
      <s id="b.JOH.10.16.2">De ona lo bilasu Ngohi taaso la ma ngale to Ngohi Ai ili masirete gena ona asa isigise.</s>
      <s id="b.JOH.10.16.3">So Ai duba Ngohi imomote gena, qangodu idadi o bolu moi de manga jojaga, Ngohi tomatengo gena, o sowohi ka ka moi.</s>
     </seg>
     <seg type="verse" id="b.JOH.10.17">
      <s id="b.JOH.10.17.1">Mutuwade Ai Baba igogou Ngohi woidodara, sababu Ngohi gena tomasidailako la done tosone ma ngale aku woisioho kali.</s>
     </seg>
     <seg type="verse" id="b.JOH.10.18">
      <s id="b.JOH.10.18.1">Kanaga o nyawa moi lo yahiwa to Ngohi Ai oho yakoora, duma Ngohi tomatengo de Ai dupa masirete Ai rohe tahike isone.</s>
      <s id="b.JOH.10.18.2">Sababu Ngohi de Ai pareta masirete sidago Ngohi taaku Ai rohe tahike la isone de lo Ai pareta masirete sidago done asa tooho kali.</s>
      <s id="b.JOH.10.18.3">Sababu komagena Ai Baba Una woisusulo, gena wotemo Ngohika, 'Bilasu Ngona naaka komanena.' "</s>
     </seg>
     <seg type="verse" id="b.JOH.10.19">
      <s id="b.JOH.10.19.1">Ka ma orasi o Yesus Awi demo komagena, so o Yahudika ma nyawa magena asa igogou imatekesikoholu moi de moika.</s>
     </seg>
     <seg type="verse" id="b.JOH.10.20">
      <s id="b.JOH.10.20.1">Kanaga yadadala ma binuka lo itemo, "Ilaha!</s>
      <s id="b.JOH.10.20.2">Nagala Una gena wikokitoka.</s>
      <s id="b.JOH.10.20.3">He!</s>
      <s id="b.JOH.10.20.4">Witogosaka, so lebelaha ngone gena posigise pomatogu."</s>
     </seg>
     <seg type="verse" id="b.JOH.10.21">
      <s id="b.JOH.10.21.1">De ma binukali itemo, "Komagenawa.</s>
      <s id="b.JOH.10.21.2">Awi demo gena imaterowa de yakokitoka manga demo.</s>
      <s id="b.JOH.10.21.3">De qadoohaso o toka de aku imanara sidago wopipilo moi gena womasigeleloka.</s>
      <s id="b.JOH.10.21.4">Hiwa!</s>
      <s id="b.JOH.10.21.5">O toka gena yaakuwa imanara komagena."</s>
     </seg>
     <seg type="verse" id="b.JOH.10.22">
      <s id="b.JOH.10.22.1">So o alo ma orasi imasidiado, de o Yerusalemka o rarame moili isironga o Gikimoi Awi Tahu Yatebi kali ma Rarame gena yaadoka.</s>
     </seg>
     <seg type="verse" id="b.JOH.10.23">
      <s id="b.JOH.10.23.1">De o Yesus kagena naga ma rabaka, o riho moi isironga o Salomo awi Sorabika, kagena Una wotagi.</s>
      <s id="b.JOH.10.23.2">O Salomo awi Sorabi gena maro o dadaru ikakaku, duma ma golingasu yagogarade de ma katu qaloloha gena o tetono.</s>
     </seg>
     <seg type="verse" id="b.JOH.10.24">
      <s id="b.JOH.10.24.1">Ka wotagi-tagisi, de o Yahudika manga roriri yamuruo naga Una widolomu de wisigilolino de manga edekati ma dorou, so itemo Unaka, "Idodooha so itekaka Ngona gena nomapopongoka.</s>
      <s id="b.JOH.10.24.2">Nako Ngona gena igogou o Salamati ma Kolano, eko hiwa, magena bilasu nomisingangasu de Ani demo itotiai ngomika, ma ngale ngomi aku misihoda ma diai."</s>
     </seg>
     <seg type="verse" id="b.JOH.10.25">
      <s id="b.JOH.10.25.1">So kagena de Una wotemo onaka, "Ngohi ngini tinisingangasu qaboloka, duma Ai demo gena ngini niholu niopiricaya.</s>
      <s id="b.JOH.10.25.2">O nonako ihahairani taaaka gena de ma kuasa Ai Babano so ma meta ka Ngohi isingangasu nginika.</s>
     </seg>
     <seg type="verse" id="b.JOH.10.26">
      <s id="b.JOH.10.26.1">Duma ngini niholu Ngohi nipiricaya sababu ngini gena to Ngohi Ai duba-duba nisowo.</s>
     </seg>
     <seg type="verse" id="b.JOH.10.27">
      <s id="b.JOH.10.27.1">Nakoso moi-moi to Ngohi Ai duba masirete, ona magena igogou Ngohi tanako de ona lo Ai ili isigise so Ngohi imote.</s>
     </seg>
     <seg type="verse" id="b.JOH.10.28">
      <s id="b.JOH.10.28.1">De moi-moi ona magenaka Ngohi asa tahike o oho ka sidutu ikakali, so ona gena akuwa yasisa.</s>
      <s id="b.JOH.10.28.2">Sababu ona magena Ngohi tajajaga, so o nyawa nagoona bato yaakuwa Ngohi ikoora.</s>
     </seg>
     <seg type="verse" id="b.JOH.10.29">
      <s id="b.JOH.10.29.1">Sababu kanaga Una lo, ona magena woihike Ngohika, Ai Baba Una magegena Awi buturu foloisi ilamo, so o nyawa nagoona bato ona magena yaakuwa Ai Baba wikoora.</s>
     </seg>
     <seg type="verse" id="b.JOH.10.30">
      <s id="b.JOH.10.30.1">Ngohi de Ai Baba gena mimarimoika so midadi ka ka moi."</s>
     </seg>
     <seg type="verse" id="b.JOH.10.31">
      <s id="b.JOH.10.31.1">Kagena Una Awi demo magena yoiseka, de o Yahudika manga roriri ona magegena o teto yatolomu ma ngale Una wisipapaka, ma ngale iwitooma.</s>
     </seg>
     <seg type="verse" id="b.JOH.10.32">
      <s id="b.JOH.10.32.1">Duma Una wotemo onaka, "Ngohi manena ma dalaka o nonako ihahairani Ai Babano tinisikelelo.</s>
      <s id="b.JOH.10.32.2">Ma ngale o nonako ihahairani o kia, sidago ngini asa Ngohi nipaka."</s>
     </seg>
     <seg type="verse" id="b.JOH.10.33">
      <s id="b.JOH.10.33.1">De itemo, "Hiwa de!</s>
      <s id="b.JOH.10.33.2">Upa ma sababu Ani nonako ihahairani, duma ma ngale Ngona o Gikimoi Awi ronga ma dorou nogaka, sababu Ngona igogou ka o nyawa, duma ka Ani demo bato gena Ngona nomadadi maro o Gikimoi.</s>
      <s id="b.JOH.10.33.3">Komagena so Ngona bilasu nosone."</s>
     </seg>
     <seg type="verse" id="b.JOH.10.34">
      <s id="b.JOH.10.34.1">Duma Una wasano de wotemo kali onaka, "Idodooha ngini niosiningawa o gimina moi o Gikimoi Awi Jaji ma Buku ma rabaka kanaga iqomaka wotemo o Israel ma nyawaka.</s>
      <s id="b.JOH.10.34.2">Kagena ngaroko ona ka o nyawa, duma isilefoka, 'Ngini gena maro o bi giki qaloloha.'</s>
     </seg>
     <seg type="verse" id="b.JOH.10.35">
      <s id="b.JOH.10.35.1">O kia naga Awi Buku ma rabaka gena itiai de akuwa patagali.</s>
      <s id="b.JOH.10.35.2">Ona iqomaka Awi demo wasibobicaraka magegena Una waaso 'o bi giki qaloloha'.</s>
     </seg>
     <seg type="verse" id="b.JOH.10.36">
      <s id="b.JOH.10.36.1">De Ngohi tinisingangasu, Ngohi gena o Gikimoi Awi Ngopa.</s>
      <s id="b.JOH.10.36.2">Duma Ngohi manena gena nikalaki de nitemo, 'Ngona o Gikimoi Awi ronga ma dorou nogaka.'</s>
      <s id="b.JOH.10.36.3">Ngini nia demo komagena itiaiwa, sababu ma ngale Ngohi gena o Gikimoi wositatapuka maro Awi sosulo masirete, Awi demo gena taaaho o duniaku.</s>
     </seg>
     <seg type="verse" id="b.JOH.10.37">
      <s id="b.JOH.10.37.1">Ce!</s>
      <s id="b.JOH.10.37.2">Upa he Ngohi nipiricaya, nako igogou Ai Baba Awi manara gena woisulo taaka, de magena Ngohi taakawa.</s>
     </seg>
     <seg type="verse" id="b.JOH.10.38">
      <s id="b.JOH.10.38.1">Duma nakoso magena taakaka, de ngini bilasu Ngohi nipiricaya.</s>
      <s id="b.JOH.10.38.2">Ngaroko nidupawa so Ngohi Ai demo niopiricayawa, duma bilasu niopiricaya, sababu to Ngohi Ai manara taaka gena o nonako ihahairani.</s>
      <s id="b.JOH.10.38.3">Nako komagena, de ngini asa nisihoda sidago lo nianako igogou Ai Baba Una gena to Ngohi Ai rabaka, de Ngohi lo to Una Awi rabaka."</s>
     </seg>
     <seg type="verse" id="b.JOH.10.39">
      <s id="b.JOH.10.39.1">Magena yoiseka, de ma moili ona gila-gila widahake iwitago Una, duma imatodoka gena wihiwaka, manga sidongirabano Una womasisa de womajoboka.</s>
     </seg>
     <seg type="verse" id="b.JOH.10.40">
      <s id="b.JOH.10.40.1">Womajoboka, de Una asa woliho o Yordan ma Selera ma sonongano wokahino kali o riho kiaka iqoma o Yohanes wogogogeka so o nyawa waosi.</s>
      <s id="b.JOH.10.40.2">So womasidiado o riho magenaka, de kagena Una wogogeli.</s>
     </seg>
     <seg type="verse" id="b.JOH.10.41">
      <s id="b.JOH.10.41.1">Kagena de o nyawa yadadala yahino Unaka, de ona imatekebicara itemo, "Ngaroko o Yohanes waakawa o nonako ihahairani, duma awi demo moi-moi qangodu gena ma ngale Una manena igogou de itero."</s>
     </seg>
     <seg type="verse" id="b.JOH.10.42">
      <s id="b.JOH.10.42.1">De manga sidongirabano o riho magegenaka o nyawa yadala igogou wipiricaya Unaka.</s>
     </seg>
    </div>
    <div type="chapter" id="b.JOH.11">
     <seg type="verse" id="b.JOH.11.1">
      <s id="b.JOH.11.1.1">Kanaga o nyawa moi asa wopanyake, una magena awi ronga o Lazarus.</s>
      <s id="b.JOH.11.1.2">Una o Betaniaka ma nyawa de awi bira yasinoto ona lo yogoge o Betania ma dokuka.</s>
      <s id="b.JOH.11.1.3">De awi bira moriria ami ronga ongo Marta de mononongoru ami ronga ongo Maria.</s>
     </seg>
     <seg type="verse" id="b.JOH.11.2">
      <s id="b.JOH.11.2.1">Awi bira ongo Maria muna gena done o gososo qabobou mosiqahu o Jou Yesus Awi qohuku de ami hutu masirete Awi qohu mosiese.</s>
     </seg>
     <seg type="verse" id="b.JOH.11.3">
      <s id="b.JOH.11.3.1">De manga hira o Lazarus wopanyake so awi bira ona magena asa o nyawa yasulo la itagi o Yesuska iwidedemo, "Jou, to Ngona Ani dodiao nowisosininga gena una wopanyake."</s>
     </seg>
     <seg type="verse" id="b.JOH.11.4">
      <s id="b.JOH.11.4.1">So komagena Una woise de onaka wotemo, "Ngaroko una wopanyake, duma upa sidago de awi panyake magena una wosone.</s>
      <s id="b.JOH.11.4.2">Hiwa!</s>
      <s id="b.JOH.11.4.3">Komagena idadi ma ngale o Gikimoi Awi mulia wosimane o nyawaka, so de magena asa yanako Ngohi manena to Una Awi Ngopa lo aku de Ai muliaka."</s>
     </seg>
     <seg type="verse" id="b.JOH.11.5">
      <s id="b.JOH.11.5.1">Kanaga ongo Marta, de ongo Maria, de lo manga hira o Lazarus ona magena igogou Una wadodara.</s>
     </seg>
     <seg type="verse" id="b.JOH.11.6">
      <s id="b.JOH.11.6.1">Ngaroko komagena, ma orasi Una woise o Lazarus gena wopanyake, Una wotagi waasi de kagena wogogoge ma deka o wange sinotosi.</s>
     </seg>
     <seg type="verse" id="b.JOH.11.7">
      <s id="b.JOH.11.7.1">Kagena de Awi muri-murika wotemo, "Hino la ngone gena potagi kali o Yudeaka."</s>
     </seg>
     <seg type="verse" id="b.JOH.11.8">
      <s id="b.JOH.11.8.1">De ona asa itemo Unaka, "Asitagala!</s>
      <s id="b.JOH.11.8.2">Baba Guru, o Yahudika ma nyawa o Yudeaka igogoge gena asa ka itemo, ma ngale Ngona done asa o teto inisipapaka, de Ngona o orasi manena nodupa la ngone asa kagena pokahikali?"</s>
     </seg>
     <seg type="verse" id="b.JOH.11.9">
      <s id="b.JOH.11.9.1">Una gena wanakoka Awi orasi wosone magena yaado waasi, so wasango de wotemo onaka, "Qadoohawa, manena ka o wangesi.</s>
      <s id="b.JOH.11.9.2">Nakoso o nyawa la itagi o wawange gena, ngaroko o kia moi kagena naga, onaka asa upa lo idadi o fafati moi, sababu o dunia manena gena o nita yodisiwaka so ona yakeleloka.</s>
     </seg>
     <seg type="verse" id="b.JOH.11.10">
      <s id="b.JOH.11.10.1">Duma nakoso o nyawa la imadagi o bubutu ma rabaka, ona gena o bubutu yafatika, sababu manga rabaka gena o nita ihiwa.</s>
     </seg>
     <seg type="verse" id="b.JOH.11.11">
      <s id="b.JOH.11.11.1">So hino Ai muri-muri, kanaga nanga dodiao o Lazarus gena wikioloka so Ngohi kagena totagi unaka, ma ngale una magena Ngohi towisimomi."</s>
     </seg>
     <seg type="verse" id="b.JOH.11.12">
      <s id="b.JOH.11.12.1">Kagena asa Awi muri-muri magena itemo Unaka, "Jou, nakoso igogou wikiolo, de sutusi una asa womamalo de womomi kali."</s>
     </seg>
     <seg type="verse" id="b.JOH.11.13">
      <s id="b.JOH.11.13.1">Duma de Awi demo magegena asa Una Awi ngale gena o Lazarus wosoneka, de Awi muri-muri ka yatagapi yotemo una wikioloka.</s>
     </seg>
     <seg type="verse" id="b.JOH.11.14">
      <s id="b.JOH.11.14.1">Ona yosihodawa, so wadedemo onaka wotemo, "O Lazarus gena wosoneka.</s>
     </seg>
     <seg type="verse" id="b.JOH.11.15">
      <s id="b.JOH.11.15.1">De ngaroko ma wange una wosone gena Ngohi kagena ihiwa, duma Ngohi asa inali.</s>
      <s id="b.JOH.11.15.2">Komagena imadadi ma ngale ngini gena aku Ngohi nipiricaya.</s>
      <s id="b.JOH.11.15.3">So hino la ngone potagi unaka."</s>
     </seg>
     <seg type="verse" id="b.JOH.11.16">
      <s id="b.JOH.11.16.1">Qabolo de o Tomas, wisironga lo Wosasago, una magena wotemo awi dodiao ma binukaka, "Hino la ngone powimomote lo aku posone dede Una."</s>
     </seg>
     <seg type="verse" id="b.JOH.11.17">
      <s id="b.JOH.11.17.1">O Yesus womasidiado o Betaniaka, de kanaga o nyawa wisingangasu Unaka itemo, o Lazarus wipoosu ma deka he o wange iha qabolo.</s>
     </seg>
     <seg type="verse" id="b.JOH.11.18">
      <s id="b.JOH.11.18.1">De sababu o Betania ma doku de o Yerusalem ma kota ma soa gena ikuruwa, ma gaku gena nagala o kilo saangeka,</s>
     </seg>
     <seg type="verse" id="b.JOH.11.19">
      <s id="b.JOH.11.19.1">so kanaga o Yahudika yadadala o Yerusalemka de yahino, la ma ngale manga hira wososone gena aku ma bira moriria ongo Marta de mononongoru ongo Maria ona magena manga sininga isiputuru.</s>
     </seg>
     <seg type="verse" id="b.JOH.11.20">
      <s id="b.JOH.11.20.1">De o Yesus womasidiado gena moriria mogiise, de muna magena motagi mowisibubusu so Una asa mowimakeka.</s>
      <s id="b.JOH.11.20.2">Duma mononongoru gena ka motamaha manga tahuka.</s>
     </seg>
     <seg type="verse" id="b.JOH.11.21">
      <s id="b.JOH.11.21.1">So moriria Una mowimakeka, de asa motemo Unaka, "Jou, nakoso Ngona la kanena, igogou nagala ai hira gena wosonewa.</s>
     </seg>
     <seg type="verse" id="b.JOH.11.22">
      <s id="b.JOH.11.22.1">Ngaroko komagena, duma ngohi topiricaya nakoso o Gikimoika gena, o kia bato Ngona nogolo Una asa wonihike Ngonaka."</s>
     </seg>
     <seg type="verse" id="b.JOH.11.23">
      <s id="b.JOH.11.23.1">Kagena de Una wotemo munaka, "Ani hira asa wisioho kali."</s>
     </seg>
     <seg type="verse" id="b.JOH.11.24">
      <s id="b.JOH.11.24.1">De muna motemo, "Igogou!</s>
      <s id="b.JOH.11.24.2">Magena ngohi tanakoka gena una wisimomi ma ngale wisioho kali done ma orasi o dunia ma dodoguka, de o nyawa done o sone ma rabano asa yasioho kali."</s>
     </seg>
     <seg type="verse" id="b.JOH.11.25">
      <s id="b.JOH.11.25.1">Magena de wotemo, "Ngohi manena o nyawa o sone ma rabano asa tasiooho kali de lo o oho ma hutu.</s>
      <s id="b.JOH.11.25.2">O nyawa nagoona la kanaga ipiricaya Ngohi, ngaroko ona isoneka, duma ona magena asa ioho kali.</s>
     </seg>
     <seg type="verse" id="b.JOH.11.26">
      <s id="b.JOH.11.26.1">De o nyawa nagoona la kanaga Ngohi ipiricaya de o oho ka sidutu ikakali yamake, de ona magegena asa upa dede o Gikimoi imakitinga.</s>
      <s id="b.JOH.11.26.2">So ngona o orasi manena, idodooha Ai demo gena ngona nopiricaya."</s>
     </seg>
     <seg type="verse" id="b.JOH.11.27">
      <s id="b.JOH.11.27.1">"Iya, Jou!</s>
      <s id="b.JOH.11.27.2">Tagogou ngohi ifoloi tonipiricaya, Ngona gena o Salamati ma Kolano o Gikimoi Awi Ngopa, gena o Gikimoi wojajajika wotemo Una done asa wouti o duniaku."</s>
     </seg>
     <seg type="verse" id="b.JOH.11.28">
      <s id="b.JOH.11.28.1">Qabolo de moriria muna magena moliho mokahika ma nongoruka, de imatingaka yahika o nyawa itotolomuno de momigurubu munaka motemo, "Nanga Baba Guru womasidiadoka, so ngona woniaso."</s>
     </seg>
     <seg type="verse" id="b.JOH.11.29">
      <s id="b.JOH.11.29.1">So mononongoru moiseka, de muna gila-gila momaoko de motagi momatai-tai Unaka.</s>
     </seg>
     <seg type="verse" id="b.JOH.11.30">
      <s id="b.JOH.11.30.1">Duma Una o dokuka waado waasi, so kiaka kangano moriria mowimamakeka, Una kagena wogoge kusi.</s>
      <s id="b.JOH.11.30.2">So mononongoru kagena makahika Unaka.</s>
     </seg>
     <seg type="verse" id="b.JOH.11.31">
      <s id="b.JOH.11.31.1">De o Yahudika ma nyawa ona magena o tahu ma rabaka la mononongoru ami sininga yasiputuru, ma orasi ona imikelelo muna momacocapati mosupu de momajobo, so ona asa imisiduuru.</s>
      <s id="b.JOH.11.31.2">Sababu ona muna mitahe nagala muna motagi o boosuka la kagena mododora.</s>
     </seg>
     <seg type="verse" id="b.JOH.11.32">
      <s id="b.JOH.11.32.1">Ma orasi mononongoru momasidiado kagena o Yesuska, de muna mogila-gila to Una Awi simaka momabukuku de motemo, "Jou, nakoso Ngona lo kanena, nagala mia hira gena wosonewa."</s>
     </seg>
     <seg type="verse" id="b.JOH.11.33">
      <s id="b.JOH.11.33.1">Kagena de muna mododora de lo o Yahudika ma nyawa imisidoduuru lo yododora gena, Una wakelelo de asa Awi sininga ipeleso de lo foloi qasiri.</s>
     </seg>
     <seg type="verse" id="b.JOH.11.34">
      <s id="b.JOH.11.34.1">De Una wosano wotemo, "Una kiaka ngini niwihado."</s>
      <s id="b.JOH.11.34.2">De ona itemo, "Jou, nahino kanena la una nowinanosi."</s>
     </seg>
     <seg type="verse" id="b.JOH.11.35">
      <s id="b.JOH.11.35.1">Ato o Yesus woise, de Una woari wosodu-sodu.</s>
     </seg>
     <seg type="verse" id="b.JOH.11.36">
      <s id="b.JOH.11.36.1">So kagena o Yahudika ona lo iwikelelo Una woari de itemo, "Kodo!</s>
      <s id="b.JOH.11.36.2">Una lo wisininga bai!"</s>
     </seg>
     <seg type="verse" id="b.JOH.11.37">
      <s id="b.JOH.11.37.1">De kanaga ma binukali imatekededemo itemo, "Duma nakoso o orasi magena de qataika womasidiado gena, aku una wisilohaka la upa de wosone, imatero maro wopipilo wisilohaka so womasigeleloka, eko idodooha."</s>
     </seg>
     <seg type="verse" id="b.JOH.11.38">
      <s id="b.JOH.11.38.1">Kagena de Una asa wokahika o Lazarus awi boosuka, de Awi raba lo itonga kali.</s>
      <s id="b.JOH.11.38.2">De o boosu magena ka o teto ma rabaka yaaaka so ma ngora gena de o teto ilalamo moi yodololo so isiperesuka.</s>
     </seg>
     <seg type="verse" id="b.JOH.11.39">
      <s id="b.JOH.11.39.1">De Una asa wosulo onaka wotemo, "O teto magena ngini nialolo la o boosu ma ngora ipelenga kasi."</s>
      <s id="b.JOH.11.39.2">De o Lazarus ma bira moriria gena mowisidapano Unaka motemo, "We!</s>
      <s id="b.JOH.11.39.3">Jou, upa bai!</s>
      <s id="b.JOH.11.39.4">Una asa wimelaka so idadiwa.</s>
      <s id="b.JOH.11.39.5">Awi wange iha qabolo una wosone so igogou wobakaka."</s>
     </seg>
     <seg type="verse" id="b.JOH.11.40">
      <s id="b.JOH.11.40.1">De Una wotemo munaka, "So ngona nawosaka, kangano magena asa Ngohi totetemo, nakoso ngona Ngohi noipiricaya gena, idodooha o Gikimoi Awi kuasa ilalamo magena done asa nakelelo bai!"</s>
     </seg>
     <seg type="verse" id="b.JOH.11.41">
      <s id="b.JOH.11.41.1">Komagena Una wotemo, so kanaga o teto o ngoraka magena ona yalolo la o boosu ma ngora ipelenga.</s>
      <s id="b.JOH.11.41.2">De o Yesus Una asa womamataga o dipaye, de wotemo, "Ai Baba, Ngona to Ngohi Ai gogolo noiseka, so Ai sukuru Ngonaka tatide kasi.</s>
     </seg>
     <seg type="verse" id="b.JOH.11.42">
      <s id="b.JOH.11.42.1">De tanakoka Ngona o orasi isigeto-geto noisigise Ngohika, duma Ngohi asa tosidumu komanena, ma ngale o nyawa Ngohi idodolomu ona manena aku yoise de aku lo yopiricaya gena, igogou Ngona noisulo Ngohi la tahino kanena o duniaka."</s>
     </seg>
     <seg type="verse" id="b.JOH.11.43">
      <s id="b.JOH.11.43.1">Kagena de Una woaso womatoore Awi ili wolamo-lamo unaka wotemo, "He, Lazarus!</s>
      <s id="b.JOH.11.43.2">Ngona nahinosi kanena!"</s>
     </seg>
     <seg type="verse" id="b.JOH.11.44">
      <s id="b.JOH.11.44.1">So una awi rohe asa isupuno.</s>
      <s id="b.JOH.11.44.2">Duma awi gia de awi qohu qangodu lo o baro qaaare isisasao ka yasangisi, de awi bio lo ka yatalakesi de o baro.</s>
      <s id="b.JOH.11.44.3">So o Yesus wasulo onaka wotemo, "Hika to una awi sasangi magena niasose la awi baro niapalako."</s>
      <s id="b.JOH.11.44.4">So komagena ona iwibalakoka.</s>
     </seg>
     <seg type="verse" id="b.JOH.11.45">
      <s id="b.JOH.11.45.1">So ma ngale ona o Yahudika ma nyawa muna mononongoru ami sininga yosiputuru sidago yahihino kagena, ma orasi ona magegena yakelelo o kia o Yesus waakaka, de kanaga ona yadadala gena Una iwipiricayaka.</s>
     </seg>
     <seg type="verse" id="b.JOH.11.46">
      <s id="b.JOH.11.46.1">Duma kanaga lo ma binuka ona itagi o Farisi ma nyawaka, de o kia Una waaakaka magena isingangasu onaka.</s>
     </seg>
     <seg type="verse" id="b.JOH.11.47">
      <s id="b.JOH.11.47.1">So o Farisika ma nyawa magena ona yoise, de ona de o imamka ma bi sahe imakaaso la imatolomu o Mahkamah Agama yaaka.</s>
      <s id="b.JOH.11.47.2">So ona yangodu imatolomuno de imatekekaaturu itemo, "Powidodooha.</s>
      <s id="b.JOH.11.47.3">O nyawa Una magena o nonako ihahairani he idala waakaka.</s>
     </seg>
     <seg type="verse" id="b.JOH.11.48">
      <s id="b.JOH.11.48.1">So nakoso ngone powidoohawa, de igogou o nyawa he yangodu asa Una wipiricayaka.</s>
      <s id="b.JOH.11.48.2">De nako imadadi komagena, de done o Romaka ma nyawa yahino kanena de nanga riho o Gikimoi Awi Tahu de nanga bangsa magena lo yabiau."</s>
     </seg>
     <seg type="verse" id="b.JOH.11.49">
      <s id="b.JOH.11.49.1">De manga aturu komagena so manga Imam Wilalamo, o orasi magena o Kayafas, una wadedemo ona yangoduka wotemo, "Ce!</s>
      <s id="b.JOH.11.49.2">Ngini o kia naga moi lo nianakowa.</s>
     </seg>
     <seg type="verse" id="b.JOH.11.50">
      <s id="b.JOH.11.50.1">Ngini gena niatahewa de nianakowa o ngeko kia foloisi qaloha nginika.</s>
      <s id="b.JOH.11.50.2">Igogou, Una magena ka o nyawa womatengo de lebelaha ka o nyawa moi wosone la ngone o Yahudika ma nyawa inangodu upa he inasisa."</s>
     </seg>
     <seg type="verse" id="b.JOH.11.51">
      <s id="b.JOH.11.51.1">Duma o demo magena upa to una awi sininga masirete ma rabano isupu.</s>
      <s id="b.JOH.11.51.2">Ka cawali o orasi magena una ma Imam Wilalamo gena o Gikimoi Awi demo wasingangasu, ma ngale o Yahudika ma nyawa o orasi ma simaka asa o Yesus wisosone.</s>
     </seg>
     <seg type="verse" id="b.JOH.11.52">
      <s id="b.JOH.11.52.1">De upa ka ma ngale o Yahudika, duma Una asa wosone ma ngale o Gikimoi Awi ngopa-ngopa yangodu, ngaroko ona yodobiau o bi tona ma somoaka, la ma ngale ona moi-moi aku Una watolomu de waaka so ona imatekerimoi kali.</s>
     </seg>
     <seg type="verse" id="b.JOH.11.53">
      <s id="b.JOH.11.53.1">Ma wange magegenaka de ma simaka, ona lo asa imatekefakati ma ngeko idodooha la o Yesus gena aku iwitooma.</s>
     </seg>
     <seg type="verse" id="b.JOH.11.54">
      <s id="b.JOH.11.54.1">Komagena so o Yesus Una magena waaku kawa wotagi Awi ngeko wanononuka, kiaka o Yahudika ma nyawa manga sidongirabaka, upa sidago o nyawa ona yanako Una kiaka.</s>
      <s id="b.JOH.11.54.2">Mutuwade o Yerusalem ma daeraka de womajobo wokahika o riho moi o tona ibobeleu ma dateka, la kagena Una de Awi muri-muri igoge o doku moi isironga o Efraimka.</s>
     </seg>
     <seg type="verse" id="b.JOH.11.55">
      <s id="b.JOH.11.55.1">O orasi magena o Yahudika manga Paskah ma Wange ma Rarame he idumuka.</s>
      <s id="b.JOH.11.55.2">So kanaga o nyawa he yadala manga bi doku yodongosa, imajobo de ikahika o Yerusalemka, ma ngale imatolomu la o adati de o galepu yamote so itemo manga sininga yatebi.</s>
     </seg>
     <seg type="verse" id="b.JOH.11.56">
      <s id="b.JOH.11.56.1">De ona yadadala o Yerusalemka, ona magena iwisasari Una gena, imatotolomu o Gikimoi Awi Tahuka de imatekededemo, "Idodooha niafikiri.</s>
      <s id="b.JOH.11.56.2">O Yesus gena asa Una wahino, eko hiwa.</s>
      <s id="b.JOH.11.56.3">Nagala Una asa woholu nanga rarame wamote."</s>
     </seg>
     <seg type="verse" id="b.JOH.11.57">
      <s id="b.JOH.11.57.1">De kanaga lo o Farisika ma nyawa de lo o imamka ma bi sahe asa isibeseso itemo, "Nakoso ngini o Yesus niwikelelo, de bilasu ngini jai-jai nimidedemo ngomika, la Una aku ngomi miwitago."</s>
     </seg>
    </div>
    <div type="chapter" id="b.JOH.12">
     <seg type="verse" id="b.JOH.12.1">
      <s id="b.JOH.12.1.1">O Yesus wotagi kali o Betania ma dokuka, gena o Lazarus awi doku kiaka iqomaka una o Yesus wisiohoka.</s>
      <s id="b.JOH.12.1.2">De kagena womasidiadoka gena o Paskah ma Wange ma Rarame he idumuka, so asa o wange butangasi de yaado.</s>
     </seg>
     <seg type="verse" id="b.JOH.12.2">
      <s id="b.JOH.12.2.1">De kagena o Betaniaka ma nyawa ma ngale Una o rarame moi yaakaka, so Una wikoro de kanaga lo o Lazarus de o nyawa ikokoro ma binuka lo ona imatamika, de ongo Marta ona maleleani.</s>
     </seg>
     <seg type="verse" id="b.JOH.12.3">
      <s id="b.JOH.12.3.1">So mononongoru ongo Maria magena o gososo qabobou de ma ija ihahali maaho.</s>
      <s id="b.JOH.12.3.2">O gososo magena o bi ngutu qabobouno.</s>
      <s id="b.JOH.12.3.3">So kagena mahino, de gila-gila o gososo magena mosiqahu o Yesus Awi qohuku de ami hutu masirete Awi qohu mosiese, ma ngale Una mowihoromati.</s>
      <s id="b.JOH.12.3.4">So o tahu ma raba magena ipasiku de o bou qaloloha.</s>
     </seg>
     <seg type="verse" id="b.JOH.12.4">
      <s id="b.JOH.12.4.1">Duma Awi muri moi, una done asa o Yesus wisiija awi ronga gena o Yudas Iskariot, una magena womaridemo wotemo,</s>
     </seg>
     <seg type="verse" id="b.JOH.12.5">
      <s id="b.JOH.12.5.1">"Ce!</s>
      <s id="b.JOH.12.5.2">Qadoohaso posiijawa o gososo qabobou magena, la ma ngale ma pipi gena aku o nyawa isususaka pahike.</s>
      <s id="b.JOH.12.5.3">Ma ija gena nagala pahali-haliku."</s>
     </seg>
     <seg type="verse" id="b.JOH.12.6">
      <s id="b.JOH.12.6.1">Una awi demo ma ngale gena, ngaroko, wosidoohawa o nyawa isususaka, so cawali ma ngale una masireteka, sababu una wodupa watosi.</s>
      <s id="b.JOH.12.6.2">Una magenaka o Yesus Awi muri-muri manga manara ma pipi gena una wisicoho de ma nonoma kasi masoa-masoa kanaga o pipi yatotolomuno gena una watosi.</s>
     </seg>
     <seg type="verse" id="b.JOH.12.7">
      <s id="b.JOH.12.7.1">So kagena de o Yesus asa wotemo una magenaka, "Ce!</s>
      <s id="b.JOH.12.7.2">Nomiqohaka, la muna maaka komagenena.</s>
      <s id="b.JOH.12.7.3">Sababu o gososo madodiahi magena Ai rohe mosidailakoka, ma meta done ma orasika Ngohi asa ipoosu.</s>
     </seg>
     <seg type="verse" id="b.JOH.12.8">
      <s id="b.JOH.12.8.1">O nyawa isususa kanaga o wange isigeto-geto igoge to ngini nia sidongirabaka, duma iteka kawa de Ngohi manena asa ihiwaka."</s>
     </seg>
     <seg type="verse" id="b.JOH.12.9">
      <s id="b.JOH.12.9.1">Ma orasi magena kanagali o Yahudika ma nyawa yadadala yoise Una kanaga o Betaniaka wotululi, so ona yahino o doku magenaka itemo, "Ngomi miadupa Una miwimake de lo miwikelelo kiaka o Lazarus wosoneka de una wisiooho kali."</s>
     </seg>
     <seg type="verse" id="b.JOH.12.11">
      <s id="b.JOH.12.11.1">O Yahudika ma nyawa yadala kanaga manga roriri yadongosaka, ma ngale manga piricaya itagali de ikahika o Yesuska, sababu o Lazarus wisioho kali.</s>
      <s id="b.JOH.12.11.2">So o roriri o imamka ma bi sahe magena isitatapuka itemo, "O Lazarus una lo bilasu powitooma."</s>
      <s id="b.JOH.12.11.3">Mutuwade ona imatekefakati gena maro o Yesus, komagena lo o Lazarus, una lo bilasu iwitooma.</s>
     </seg>
     <seg type="verse" id="b.JOH.12.12">
      <s id="b.JOH.12.12.1">Ma goginitano, de ma ngale o Paskah ma rarame gena o nyawa igogou yadala kanaga o Yerusalemka, de ona yangodu yoise o Yesus o kota he wadumu so done womasidiado.</s>
     </seg>
     <seg type="verse" id="b.JOH.12.13">
      <s id="b.JOH.12.13.1">De ona o gota ma daara de ma sosokaka, kiaka manga doroka yaqeheka, so yaaho de yangodu itagi Una wisibubusu, de asa ona imasagaga de imatoore itemo, "O Gikimoi powigiliri!</s>
      <s id="b.JOH.12.13.2">Igogou!</s>
      <s id="b.JOH.12.13.3">Una wahino de o Jou Awi ronga.</s>
      <s id="b.JOH.12.13.4">Una ngone o Israelka ma nyawa nanga Kolano.</s>
      <s id="b.JOH.12.13.5">So tanu Una magenaka o Gikimoi Awi laha wisidumu."</s>
     </seg>
     <seg type="verse" id="b.JOH.12.14">
      <s id="b.JOH.12.14.1">So Una o keledai ma ngopa wamake so wodola de ma qokuka womatamiye, so igogou idadi maro iqoqoma kiaka o Gikimoi Awi Jaji ma Bukuka isilelefoka itemo,</s>
     </seg>
     <seg type="verse" id="b.JOH.12.15">
      <s id="b.JOH.12.15.1">"Ngini o Yerusalemka ningodu upa he nimodo.</s>
      <s id="b.JOH.12.15.2">Niwinano, nia kolano he womasidiado.</s>
      <s id="b.JOH.12.15.3">O keledai ma ngopaku wapane."</s>
     </seg>
     <seg type="verse" id="b.JOH.12.16">
      <s id="b.JOH.12.16.1">Komagena yadadala Una iwihoromati, duma o orasi magenaka o Yerusalemka womasidiado, de o bi moi-moi qangodu idadadi Unaka ma ngale Awi muri-muri asa isihodawa.</s>
      <s id="b.JOH.12.16.2">Done ma orasi Una Awi boosuno wisioho kali, de wodola ma Baba Awi simaka wisimulia, qaboloka de asa ona isihoda o nyawa yadadala manga horomati Unaka gena ka isiganapu o kia iqomaka isilelefo o Gikimoi Awi Jaji ma Buku ma rabaka.</s>
     </seg>
     <seg type="verse" id="b.JOH.12.17">
      <s id="b.JOH.12.17.1">O nyawa yadadala kanaga ma binuka lo ma orasi ipapasaka o Yesus o Lazarus o soneno wisioho kali, ona o jarita magegena yosingangasu isidadu-dadu.</s>
     </seg>
     <seg type="verse" id="b.JOH.12.18">
      <s id="b.JOH.12.18.1">Komagena o nyawa yadadalali o Yerusalemka ma ngale o Yesus Awi nonako ihahairani magena yogiiseka, so ona yadadala magena asa itagi o ngekoka la de o Yesus imakamake.</s>
     </seg>
     <seg type="verse" id="b.JOH.12.19">
      <s id="b.JOH.12.19.1">So ma ngale magegena o Farisika ma nyawa imatekebobicara itemo, "Ilaha!</s>
      <s id="b.JOH.12.19.2">Nianano!</s>
      <s id="b.JOH.12.19.3">O nyawa yadalaka o dunia ma bi ngoguno lo yangodu he Una iwimoteka.</s>
      <s id="b.JOH.12.19.4">Ce!"</s>
     </seg>
     <seg type="verse" id="b.JOH.12.20">
      <s id="b.JOH.12.20.1">De o rarame o Yerusalemka o nyawa yadadala yahino la ma ngale o Gikimoi wisuba, de to ona manga sidongirabaka gena kanaga yamuruo naga lo o Yunanika ma nyawa.</s>
     </seg>
     <seg type="verse" id="b.JOH.12.21">
      <s id="b.JOH.12.21.1">De ona magena itagi o Filipuska, una magena o Galileaka ma nyawa moi de awi doku gena o Betsaida, so itemo unaka, "Baba, nako qaloha, de ngomi miadupa mimakamake de o Yesus."</s>
     </seg>
     <seg type="verse" id="b.JOH.12.22">
      <s id="b.JOH.12.22.1">Manga gogolo magena so una wotagi o Andreaska widedemo, qabolo de ona yasinoto itagi la isingangasu o Yesuska.</s>
     </seg>
     <seg type="verse" id="b.JOH.12.23">
      <s id="b.JOH.12.23.1">Kagena de Una asa wotemo ona yangoduka, "Ma orasi he yaadoka, de Ngohi o Nyawa ma Duhutu gena asa Ai Baba Awi simaka isimulia.</s>
     </seg>
     <seg type="verse" id="b.JOH.12.24">
      <s id="b.JOH.12.24.1">Ma ngale Ai sone gena Ngohi tosiade-ade totemo koloko o gisisi moi.</s>
      <s id="b.JOH.12.24.2">Nakoso idadiwa o tonaku padato so ibaka, de igogou o gisisi magena yaakuwa ioho de isopo, so ka imatengoka.</s>
      <s id="b.JOH.12.24.3">Duma o gisisi magena asa ioho de isopo so aku idadi foloi idala, hitilahi padato so ibaka o tonaka.</s>
     </seg>
     <seg type="verse" id="b.JOH.12.25">
      <s id="b.JOH.12.25.1">Magena ka imatero de manena.</s>
      <s id="b.JOH.12.25.2">O nyawa nagoona la manga oho o dunia manenaka foloi yosininga sidago iholu isangisara, done ona dede o Gikimoi asa imakitingaka.</s>
      <s id="b.JOH.12.25.3">Duma o nyawa nagoona manga oho o duniaka gena yaholuka, magena imatero de ona yodatoka sidago lo yamake o oho ka sidutu ikakali.</s>
     </seg>
     <seg type="verse" id="b.JOH.12.26">
      <s id="b.JOH.12.26.1">O nyawa nagoona la to Ngohi Ai manara yaaka, ona magena bilasu yodupa Ngohi imote, so kekiaka Ngohi kanaga ona lo kagena.</s>
      <s id="b.JOH.12.26.2">Nagoona bato Ai manara yaaka, de igogou manga manara magena Ai Baba asa wafanggali so ona wasihoromati.</s>
     </seg>
     <seg type="verse" id="b.JOH.12.27">
      <s id="b.JOH.12.27.1">To Ngohi Ai rohe qatoraka, so o kia asa Ai Babaka togolo.</s>
      <s id="b.JOH.12.27.2">Upa sidago totemo, 'Baba, tanu Ngona noisirese to Ngohi Ai sangisara manena.'</s>
      <s id="b.JOH.12.27.3">Magena togolowa, sababu igogou Ngohi tahino o orasi manena ma ngale Ngohi aku Ai sangisara manena tamoku."</s>
     </seg>
     <seg type="verse" id="b.JOH.12.28">
      <s id="b.JOH.12.28.1">Qabolo de Awi Babaka wotemo, "Baba, tanu to Ngona Ani mulia nasikelelo o nyawaka."</s>
      <s id="b.JOH.12.28.2">De kanaga o ili moi yoise o sorogano isibicara itemo, "To Ngohi Ai mulia gena tasikelelo qabolo o nyawaka, de lo Ngohi asa tasikelelo kali Ai mulia ma buturu."</s>
     </seg>
     <seg type="verse" id="b.JOH.12.29">
      <s id="b.JOH.12.29.1">De kagena o nyawa yadadala o ili magena yoise, de ona yamuruo naga itemo, "Wewe!</s>
      <s id="b.JOH.12.29.2">O ili magena nagala o diwotu."</s>
      <s id="b.JOH.12.29.3">De ma binukali itemo, "Hiwa!</s>
      <s id="b.JOH.12.29.4">Magena nagala o malaikat ibicara Unaka."</s>
     </seg>
     <seg type="verse" id="b.JOH.12.30">
      <s id="b.JOH.12.30.1">So kagena de Una asa wotemo kali, "O ili magena ma ngale Ngohi upa isiputuru, duma ka ngini inisiputuru.</s>
     </seg>
     <seg type="verse" id="b.JOH.12.31">
      <s id="b.JOH.12.31.1">Ma orasi gena he yaadoka ma ngale o dunia ma bi nyawa Ngohi ihoholu, ona magena o Gikimoi wasisala so bilasu ona dede o Gikimoi imakitingaka, komagena lo kiaka una o nyawa magena wapopareta, ena gena o Iblis lo wisituraka.</s>
     </seg>
     <seg type="verse" id="b.JOH.12.32">
      <s id="b.JOH.12.32.1">De ma orasi Ngohi o duniaka de itideka o sangahadiye, de Ngohi asa o nyawa yangodu taaso de tatuda la ipiricaya Ngohika."</s>
     </seg>
     <seg type="verse" id="b.JOH.12.33">
      <s id="b.JOH.12.33.1">Awi demo magena kanaga ma ngale gena wasingangasu o nyawaka idodooha Una done wosone.</s>
     </seg>
     <seg type="verse" id="b.JOH.12.34">
      <s id="b.JOH.12.34.1">De ona yadadala magena iwisango itemo Unaka, "We!</s>
      <s id="b.JOH.12.34.2">Ngona notemo done asa nosone?</s>
      <s id="b.JOH.12.34.3">Duma ngomi miise kanaga isilelefo o Gikimoi Awi Jaji ma Buku ma rabaka itemo, nako o Salamati ma Kolano asa upa wosone, duma Una kanena wooho ka sidutu ikakali.</s>
      <s id="b.JOH.12.34.4">So o kiaso notemo, o Nyawa ma Duhutu magena o duniaka de witide o sangahadiye.</s>
      <s id="b.JOH.12.34.5">Mutuwade Ngona bilasu nomidoto kali ma ngale o Nyawa ma Duhutu Una magena naguuna."</s>
     </seg>
     <seg type="verse" id="b.JOH.12.35">
      <s id="b.JOH.12.35.1">So Una asa wotemo onaka, "O nita manena asa igoge iteka kawa dede ngini.</s>
      <s id="b.JOH.12.35.2">So o orasi manena naga bilasu ngini nigoge o nita ma rabaka, nakoso kanena nagasi nginika.</s>
      <s id="b.JOH.12.35.3">Upa sidago o bubutu ngini inisitura, sababu o nyawa nakoso o bubutu ma rabaka igoge gena ona yanakowa kiaka asa ikahika.</s>
     </seg>
     <seg type="verse" id="b.JOH.12.36">
      <s id="b.JOH.12.36.1">So nakoso Ngohi kanena nagasi gena maro o nita nginika, so bilasu ngini nipiricaya Ngohika la ma ngale ngini asa nidadi maro Ngohi, ena gena aku nianako ma ngale o bi moi-moi itotiai gena o Gikimoika."</s>
      <s id="b.JOH.12.36.2">Una wobicara qabolo de wotagi womajobo de womamingihuka, so Una ona he wikelelo kawa.</s>
     </seg>
     <seg type="verse" id="b.JOH.12.37">
      <s id="b.JOH.12.37.1">De ngaroko o Yesus Una Awi nonako ihahairani waaka kagena o nyawa manga simaka, duma ona asa iholu iwipiricaya Unaka.</s>
     </seg>
     <seg type="verse" id="b.JOH.12.38">
      <s id="b.JOH.12.38.1">Komagena imaaka la ma ngale maro o kia naga iqomaka ma nabi Yesaya wosilelefoka gena isiganapuka, de kanaga wotemo, "Jou, nagoona asa yopiricayaka o bi moi-moi o kia naga miasihohabari onaka, de lo nagoonaka asa Ani kuasa nasikelelo."</s>
     </seg>
     <seg type="verse" id="b.JOH.12.39">
      <s id="b.JOH.12.39.1">Komagena sidago ona yaakuwa yopiricaya Una magena igogou o Salamati ma Kolano, sababu o Yesaya wosilefo wotemo kali,</s>
     </seg>
     <seg type="verse" id="b.JOH.12.40">
      <s id="b.JOH.12.40.1">"O Gikimoi Una waaka to ona manga lako ipilo de manga sininga wositogoi, la upa de manga lako sidago imasigelelo, eko de manga sininga so isihoda, eko lo manga dorou yodongosa de imatoba, so upa manga dorou ma rabano Una wasisalamati bai!"</s>
     </seg>
     <seg type="verse" id="b.JOH.12.41">
      <s id="b.JOH.12.41.1">O Yesaya wotemo komagena, sababu ma orasi iqoqoma gena una awi gogelelo ma rabaka wakelelo done o Yesus asa wisimulia, de magena wosingangasu.</s>
     </seg>
     <seg type="verse" id="b.JOH.12.42">
      <s id="b.JOH.12.42.1">Ngaroko, igogou, o Yahudika ma roriri manga sidongirabaka lo kanaga yadala o Yesuska wipiricaya, duma manga piricaya magena ona asa isipongo de imangakuwa o nyawa manga simaka.</s>
      <s id="b.JOH.12.42.2">Ona gena yamodo sababu manga dodiao o Farisika ma nyawa.</s>
      <s id="b.JOH.12.42.3">Idodooha ma ngale onaka, nakoso Una wipiricayaka so ona gena yasimaha kawa manga puji ma bi tahuka yowosa.</s>
     </seg>
     <seg type="verse" id="b.JOH.12.43">
      <s id="b.JOH.12.43.1">Manga piricaya magena ona isipongo, sababu ona magena ngaroko manga giliri o Gikimoino yodupa yamake, duma ona ifoloisi yodupa manga giliri gena aku yamake o nyawano.</s>
     </seg>
     <seg type="verse" id="b.JOH.12.44">
      <s id="b.JOH.12.44.1">So kagena de o Yesus asa womatoore wotemo, "O nyawa nagoona la kanaga Ngohi gena ipiricayaka, upa nitemo ipiricaya cawali Ngohi, duma nakoso ipiricayaka magena Una woisusuloka so Ngohi tahino, Una magena lo asa wipiricaya.</s>
     </seg>
     <seg type="verse" id="b.JOH.12.45">
      <s id="b.JOH.12.45.1">Ena gena, nakoso o nyawa ikelelo Ngohi, magena imatero de iwikeleloka Una woisusuloka so Ngohi tahino.</s>
     </seg>
     <seg type="verse" id="b.JOH.12.46">
      <s id="b.JOH.12.46.1">Ngohi manena o nita o dunia ma bi nyawaka, la ma ngale ona magena nakoso Ngohi ipiricayaka, de upa he o bubutu ma rabaka igoge.</s>
     </seg>
     <seg type="verse" id="b.JOH.12.47">
      <s id="b.JOH.12.47.1">De nakoso o nyawa la kanaga Ai demo yoise de ipiricayawa Ngohi, ona magena asa Ngohi upa tasisala.</s>
      <s id="b.JOH.12.47.2">Sababu Ngohi tahino kanena ma ngale upa o bi nyawa o duniaka tasisala so bilasu ona dede o Gikimoi imakitingaka, duma ma ngale ilalamo gena todupa o nyawa isalamati.</s>
     </seg>
     <seg type="verse" id="b.JOH.12.48">
      <s id="b.JOH.12.48.1">Duma nagoona Ngohi ihoholu de Ai demo yosigogogisewa, ona magena igogou de manga salaka.</s>
      <s id="b.JOH.12.48.2">Ena gena, ma orasi o dunia ma dodoguka de Ai demo iqoqomaka la tosibicaraka, magena asa ona yasisala so bilasu ona dede o Gikimoi imakitingaka.</s>
     </seg>
     <seg type="verse" id="b.JOH.12.49">
      <s id="b.JOH.12.49.1">Sababu Ai demo magena, Ngohi de Ai sininga ma dupa masirete gena komagenawa.</s>
      <s id="b.JOH.12.49.2">Duma Ai Baba Ngohi woisuloka la tahino, so Ai demo ka imatero maro o kia Una magena woisulo Ngohika.</s>
     </seg>
     <seg type="verse" id="b.JOH.12.50">
      <s id="b.JOH.12.50.1">De Ngohi igogou tanako Ai Baba woisulo Ngohi la nakoso magena yopiricaya, de o nyawa aku ioho ka sidutu ikakali.</s>
      <s id="b.JOH.12.50.2">So o bi moi-moi qangodu kanaga Ngohi totetemo gena, ka imatero de o kia naga Ai Baba woidodedemoka."</s>
     </seg>
    </div>
    <div type="chapter" id="b.JOH.13">
     <seg type="verse" id="b.JOH.13.1">
      <s id="b.JOH.13.1.1">O Paskah ma Wange ma Rarame gena he yaadoka, so ma langino de o rarame ma ino yaoqo, de o Yesus gena wanakoka Awi orasi imasidiadoka, ma ngale Una o dunia manena bilasu wodongosa de woliho wokahie ma Babaye.</s>
      <s id="b.JOH.13.1.2">Una Awi muri-muri masirete igogoge o duniaka, ona magena wadodaraka so kanaga Una Awi edekati wasikelelo Awi muri-murika to Una Awi dodara gena foloisi ilamo onaka.</s>
     </seg>
     <seg type="verse" id="b.JOH.13.2">
      <s id="b.JOH.13.2.1">So qaputuku de kanaga ona yooqo de o Iblis iqomaka o Yudaska, ena gena o Simon Iskariot ma ngopa, gena wiaka qabolo so wisigurubuka, o aturu qatotorou moi kanaga awi sininga ma rabaka itemo, "Ngohi aku o Yesus towisiija."</s>
     </seg>
     <seg type="verse" id="b.JOH.13.3">
      <s id="b.JOH.13.3.1">Duma o Yesus wanakoka kanaga ma Baba Gikimoi wihike qabolo Unaka o kuasa so aku o bi moi-moi qangodu wapareta, de Una lo wanakoka Awi sihino o Gikimoino so kanaga asa woliho Unaka.</s>
     </seg>
     <seg type="verse" id="b.JOH.13.4">
      <s id="b.JOH.13.4.1">So kagena ona yangodu ka yooqosi, de Una womaoko de Awi baju wahoi so wahadoku, de o handok waqehe so Awi doino wosipilikuka.</s>
     </seg>
     <seg type="verse" id="b.JOH.13.5">
      <s id="b.JOH.13.5.1">Wosipilikuka, de o ake waqehe de woguse o bokolku de womaaka maro o gogilalo moi, so Una Awi muri-muri manga qohu watiodo de Awi handok lo wosieseka.</s>
     </seg>
     <seg type="verse" id="b.JOH.13.6">
      <s id="b.JOH.13.6.1">So wahino o Simon Petruska, de Awi muri una magena wotemo, "Jou, qadoohaso Ngona notemo maro to ngohi ai qohu de Ngona natiodo."</s>
     </seg>
     <seg type="verse" id="b.JOH.13.7">
      <s id="b.JOH.13.7.1">De Una wotemo, "O kia taaaka kanaga de ma ngale, de ngaroko magena ngona nanako waasi, duma done ma duuruka ngona asa nanako."</s>
     </seg>
     <seg type="verse" id="b.JOH.13.8">
      <s id="b.JOH.13.8.1">Kagena de Awi muri wotemo, "Idadiwa!</s>
      <s id="b.JOH.13.8.2">Ka o orasi moi lo tonisimahawa, so upa Ngona de to ngohi ai qohu natiodo."</s>
      <s id="b.JOH.13.8.3">Kagena de Una wotemo, "Nakoso ngona la Ngohi tonitiodowa, de ngona magena ngaroko to Ngohi Ai nyawa imomote, duma ma duhutu kawa."</s>
     </seg>
     <seg type="verse" id="b.JOH.13.9">
      <s id="b.JOH.13.9.1">So Awi muri una magena wotemo kali, "We, Jou!</s>
      <s id="b.JOH.13.9.2">Nako komagena, de upa ka to ngohi ai qohu duma bilasu de ai sahe de ai gia lo natiodo."</s>
     </seg>
     <seg type="verse" id="b.JOH.13.10">
      <s id="b.JOH.13.10.1">Komagena de Una wotemo Awi murika, "Nakoso o nyawa la kanaga imaosi qabolo, manga rohe qatebi so o ngekoka itagi-tagi de ilihono de ka cawali manga qohu bilasu yatiodo.</s>
      <s id="b.JOH.13.10.2">De ngini kanena nia sidongirabaka, nako nia sininga ma dorou gena ningodu niatebika, ka cawali una womatengo watebi waasi."</s>
     </seg>
     <seg type="verse" id="b.JOH.13.11">
      <s id="b.JOH.13.11.1">Komagena wotemo onaka, sababu una womatengo done asa wisiiija magena, naguuna gena Una he wanakoka.</s>
     </seg>
     <seg type="verse" id="b.JOH.13.12">
      <s id="b.JOH.13.12.1">Watiodo qaboloka, de Awi baju gena waqehe so womasitibaka, de Awi rihoka womatami kali.</s>
      <s id="b.JOH.13.12.2">So womatamika, de wotemo onaka, "Idodooha o kia Ngohi taaaka nginika gena ma ngale tanu nisihodaka.</s>
     </seg>
     <seg type="verse" id="b.JOH.13.13">
      <s id="b.JOH.13.13.1">Ngini kanena niaso Ngohika nia Guru, eko nia Jou, de nako Ngohi komagena, gena itiai so nibicara lo ka qaloha Ngohika.</s>
     </seg>
     <seg type="verse" id="b.JOH.13.14">
      <s id="b.JOH.13.14.1">Ma sababu Ngohi ngaroko to ngini nia Guru de nia Jou, duma nia qohu gena tatiodoka, so ngini lo bilasu nia qohu nimateketiodo so nimahadoku bai!</s>
     </seg>
     <seg type="verse" id="b.JOH.13.15">
      <s id="b.JOH.13.15.1">Sababu Ngohi taaka komagena, ma ngale aku ngini tinisikelelo, maro idodooha Ngohi tiniaka nginika, komagena ngini lo bilasu nimahadoku nimatekeleleani moi de moika.</s>
     </seg>
     <seg type="verse" id="b.JOH.13.16">
      <s id="b.JOH.13.16.1">O nyawa la idadi ileleleani, ona igogou yaakuwa itemo, 'Nako ngohi de ai tuangi woipopareta, ngohi foloi ilamo,' magena yaakuwa isibicara.</s>
      <s id="b.JOH.13.16.2">De komagena lo nakoso o nyawa moi de kanaga wisulo awi dodiaoka wotemo, 'Notagi ai demo naaho de nadedemo onaka,' so una wotagi wadedemo gena, waakuwa womasihie wotemo, 'Nakoso ngohi de kanaga woisusulo gena, ngohi masirete foloi tolamo.'</s>
     </seg>
     <seg type="verse" id="b.JOH.13.17">
      <s id="b.JOH.13.17.1">De magena o dodoto manena ngini kanaga nianako itiaika, so ngini asa igogou nisanangi, nakoso ngini nimahadoku de nimatekeleleani moi de moika.</s>
     </seg>
     <seg type="verse" id="b.JOH.13.18">
      <s id="b.JOH.13.18.1">O kia naga Ngohi tinidedemo nginika gena nia sininga ma dorou yatiodoka, kanaga tinisidumu duma ningoduwa.</s>
      <s id="b.JOH.13.18.2">Kanaga moi una o nyawa ma dorou, una towisidumuwa, sababu o nyawa nagoona Ngohi tahihirika, ona magena igogou Ngohi tanako.</s>
      <s id="b.JOH.13.18.3">Duma Ngohi tinidedemo komagena, la ma ngale isiganapu maro o kia isilelefo iqomaka o Gikimoi Awi Jaji ma Buku ma rabaka itemo, 'Kanaga o nyawa moi wooqo dede Ngohi, una magena done asa womadadi to Ngohi Ai lawangi.'</s>
     </seg>
     <seg type="verse" id="b.JOH.13.19">
      <s id="b.JOH.13.19.1">De magena idadi waasi de kanaga Ngohi tinisingangasu iqoma nginika, la o orasi magena yaadoka, de ngini asa nipiricaya igogou, Ngohi manena o Salamati ma Kolano.</s>
     </seg>
     <seg type="verse" id="b.JOH.13.20">
      <s id="b.JOH.13.20.1">O nyawa Ngohi tasusulo so itagi o nyawaka, la nakoso ona magena yaqehe qaloha, magena imatero de ona lo Ngohi iqehe qaloha.</s>
      <s id="b.JOH.13.20.2">So o nyawa nagoona la Ngohi iqehe qaloha, ona manga qehe ma manara magena lo ma meta Ai Babaka, sababu Ngohi Una woisulo so tahino."</s>
     </seg>
     <seg type="verse" id="b.JOH.13.21">
      <s id="b.JOH.13.21.1">So o Yesus wasitemo qaboloka, de Una Awi sininga asa foloisi ipeleso, de asa wotemo wosingangasu kali onaka, "Igogou-gogou o nyawa moi kanaga to ngini nia sidongirabano asa Ngohi woisiija Ai lawangika."</s>
     </seg>
     <seg type="verse" id="b.JOH.13.22">
      <s id="b.JOH.13.22.1">Ato yoise Awi demo magegena, de Awi muri-muri imatatamiye gena yogamamu icarawa.</s>
      <s id="b.JOH.13.22.2">So kanaga manga sininga ma rabaka itemo, "Ma ngale o nyawa naguuna sidago Awi demo komagena."</s>
     </seg>
     <seg type="verse" id="b.JOH.13.23">
      <s id="b.JOH.13.23.1">De kanaga o muri moi, una o Yesus Awi dodiao widododara gena, womatamiye o Yesus Awi dateka,</s>
     </seg>
     <seg type="verse" id="b.JOH.13.24">
      <s id="b.JOH.13.24.1">so una magenaka o Simon Petrus wisidoginano de wotemo, "Hika ngona nosano una magena naguuna."</s>
     </seg>
     <seg type="verse" id="b.JOH.13.25">
      <s id="b.JOH.13.25.1">So una o Yesus Awi dateka, de wotemo Unaka, "Jou, naguuna done asa Ngona wonisiija Ani lawangika."</s>
     </seg>
     <seg type="verse" id="b.JOH.13.26">
      <s id="b.JOH.13.26.1">Kagena de Una wotemo, "Nakoso o roti manena la tongadoka de towihike unaka gena, he una magena qabolo."</s>
      <s id="b.JOH.13.26.2">So wotemo komagena qabolo de Una o roti moi waqehe de wongado o lelengaku de wihike o Yudaska, una o Simon Iskariot ma ngopa.</s>
     </seg>
     <seg type="verse" id="b.JOH.13.27">
      <s id="b.JOH.13.27.1">O Yudas waqeheka, de kagena asa o Iblis unaka wingosa de iwipareta.</s>
      <s id="b.JOH.13.27.2">De o Yesus wotemo unaka, "O kia naga ngona notetemo la naaka gena, taika la naaka kasi."</s>
     </seg>
     <seg type="verse" id="b.JOH.13.28">
      <s id="b.JOH.13.28.1">Awi demo komagena, duma ona o meja yosigogilolino moi lo yanakowa Awi demo ma ngale ma diai o Yudaska.</s>
     </seg>
     <seg type="verse" id="b.JOH.13.29">
      <s id="b.JOH.13.29.1">De ma sababu to ona manga manara ma pipi wisicoho unaka, so yamuruo naga imafikiri manga siningaka itemo, "Nagala una wotagi la ma ngale ngone nanga rarame ma ino woija," de ma binuka manga siningaka itemo, "Igogou, wisulo la wotagi ma ngale o pipi o nyawa isususaka wahike."</s>
     </seg>
     <seg type="verse" id="b.JOH.13.30">
      <s id="b.JOH.13.30.1">So o roti waqehe de o Iblis wingosaka so una womajoboka, o orasi magena he qaputuka.</s>
     </seg>
     <seg type="verse" id="b.JOH.13.31">
      <s id="b.JOH.13.31.1">So o Yudas womajoboka, de o Yesus Awi muri-murika wotemo, "Kanaga o orasi manena de Ngohi o Nyawa ma Duhutu gena Ai Baba Awi simaka, de asa isimulia.</s>
      <s id="b.JOH.13.31.2">De ma sababu Ngohi o Gikimoi towisigise itiai, so asa tosone, so Una magegena lo asa wisimuliaka.</s>
     </seg>
     <seg type="verse" id="b.JOH.13.32">
      <s id="b.JOH.13.32.1">Nakoso magena taaka so o Gikimoi wisimuliaka, de lo Ngohi masirete gena dede o Gikimoi so asa Ngohi woisimuliaka, so ma cunusi de igogou magena asa waaka.</s>
     </seg>
     <seg type="verse" id="b.JOH.13.33">
      <s id="b.JOH.13.33.1">Ngini maro Ai ngopa-ngopa tinisosininga, bilasu ngini nianako ma cunusi Ngohi dede ngini he kanena kawa.</s>
      <s id="b.JOH.13.33.2">De done asa ngini Ngohi nisari duma imatero maro o kia Ngohi totetemo o Yahudi manga roririka gena, komagena lo Ngohi tinidedemo nginika, gena ngini lo niaaku waasi niakahika o riho magegenaka, kiaka Ngohi asa kagena tokahika.</s>
     </seg>
     <seg type="verse" id="b.JOH.13.34">
      <s id="b.JOH.13.34.1">De kanaga o sulo ma demo qamomuane moi tinihike nginika, ena gena ngini bilasu nimatekedodara moi de moika.</s>
      <s id="b.JOH.13.34.2">La imatero maro Ngohi tinidodara nginika, komagena lo ngini bilasu nimatekedodara moi de moika.</s>
     </seg>
     <seg type="verse" id="b.JOH.13.35">
      <s id="b.JOH.13.35.1">Mutuwade de ma ngale ngini nimatekedodara moi de moika, so o bi nyawa yangodu asa yanako ngini nidadi to Ngohi Ai nyawa tinisusulo."</s>
      <s id="b.JOH.13.35.2">Komagena to Una Awi gogolo onaka.</s>
     </seg>
     <seg type="verse" id="b.JOH.13.36">
      <s id="b.JOH.13.36.1">Magena de o Simon Petrus wotemo, "Jou, kiaka notagi."</s>
      <s id="b.JOH.13.36.2">So Una wotemo, "O riho kiaka kagena Ngohi totagi gena ngona naaku waasi noimote, duma done ma orasika de kagena lo ngona asa noimote kiaka Ngohi tokahika."</s>
     </seg>
     <seg type="verse" id="b.JOH.13.37">
      <s id="b.JOH.13.37.1">"Jou, o kiaso Ngona notemo ngohi taakuwa Ngona tonimote o orasi manena.</s>
      <s id="b.JOH.13.37.2">Qohaka, ma ngale Ngona toniriwo la ngohi bilasu ai oho tahike de ngohi lo tosanangi tomaaka komagena."</s>
     </seg>
     <seg type="verse" id="b.JOH.13.38">
      <s id="b.JOH.13.38.1">De Una wosango wotemo unaka, "Nakoso igogou ngona notemo nosanangi nosone ma ngale Ngohi noiriwo, ce, Ngohi tonisingangasu ngonaka, sutusi o toko isore waasi, de igogou ngona asa o nyawa manga simaka nomanosu, notemo Ngohi noinakowa sidago lo ma para ma saange."</s>
     </seg>
    </div>
    <div type="chapter" id="b.JOH.14">
     <seg type="verse" id="b.JOH.14.1">
      <s id="b.JOH.14.1.1">De Awi muri-murika o Yesus wotemo, "Upa sidago ngini nia sininga isusa.</s>
      <s id="b.JOH.14.1.2">Ka imatero de o Gikimoika ngini niwipiricaya, tanu ngini lo nipiricaya Ngohika.</s>
     </seg>
     <seg type="verse" id="b.JOH.14.2">
      <s id="b.JOH.14.2.1">Kadaku Ai Baba Awi tahuka kanaga o riho pogogoge ka idala bai!</s>
      <s id="b.JOH.14.2.2">De nako magena ihiwa, igogou Ngohi tinisingangasu nginika.</s>
      <s id="b.JOH.14.2.3">So o orasi manena Ngohi totagi tokahie idaku Ai Baba Awi tahuye la aku tosidailako to ngini nia riho ma ngale kagena nigogoge.</s>
     </seg>
     <seg type="verse" id="b.JOH.14.3">
      <s id="b.JOH.14.3.1">De nakoso Ngohi totagi de nia riho masirete gena tosidailako qabolo, de Ngohi done asa tahino kali, de ngini tiningoso la Ngohi asa tiningaho ma ngale ngini dede Ngohi kagena pogoge.</s>
     </seg>
     <seg type="verse" id="b.JOH.14.4">
      <s id="b.JOH.14.4.1">De igogou, kiaka asa Ngohi tokokahika o riho magena ma ngeko ngini nianakoka."</s>
     </seg>
     <seg type="verse" id="b.JOH.14.5">
      <s id="b.JOH.14.5.1">So o Tomas wotemo o Yesuska, "Jou, ngomi manena mianakowa kiaka Ngona notagi, so idodooha ngomi o ngeko magena aku mianako."</s>
     </seg>
     <seg type="verse" id="b.JOH.14.6">
      <s id="b.JOH.14.6.1">So Una wasingangasu wotemo, "Ngohi manena tomadadi o ngeko o Gikimoika, de o dodoto itotiai gena tadoto la o nyawa aku iwinako itiai, de Ngohi lo o oho ma hutu.</s>
      <s id="b.JOH.14.6.2">Mutuwade kanaga o nyawa nagoona lo yaakuwa yotagi Ai Babaka nakoso ona yoholu Ngohi tangaho, sababu Ngohi gena o ngeko ikokahika Unaka.</s>
     </seg>
     <seg type="verse" id="b.JOH.14.7">
      <s id="b.JOH.14.7.1">Nakoso ngini igogou ninako Ngohi manena naguuna, de magena imatero maro ngini lo igogou Ai Baba niwinako.</s>
      <s id="b.JOH.14.7.2">So o orasi manena de isikahika, ma ngale Una gena ngini igogou niwinanako de lo niwikokeleloka."</s>
     </seg>
     <seg type="verse" id="b.JOH.14.8">
      <s id="b.JOH.14.8.1">De o Filipus wosano o Yesuska wotemo, "Jou, tanu Ngona nomisikelelo o Baba Gikimoi ngomika, de mia sininga asa igogou qanali."</s>
     </seg>
     <seg type="verse" id="b.JOH.14.9">
      <s id="b.JOH.14.9.1">Kagena de Una wotemo, "Awalele!</s>
      <s id="b.JOH.14.9.2">Filipus, kanaga itekaka potagi pomakokomote, qadoohaso ngona Ngohi noinako waasi.</s>
      <s id="b.JOH.14.9.3">Sababu o nyawa nakoso Ngohi ikeleloka, de ona asa ma Baba lo iwikeleloka.</s>
      <s id="b.JOH.14.9.4">So o kiaso ngona notemo komagena, 'Ngona nomisikelelo o Baba Gikimoi ngomika.'</s>
     </seg>
     <seg type="verse" id="b.JOH.14.10">
      <s id="b.JOH.14.10.1">Ngohi gena Ai Baba Awi rabaka, de Una lo kanaga to Ngohi Ai rabaka, nagala magegena ngona nopiricaya waasi.</s>
      <s id="b.JOH.14.10.2">Wewe!</s>
      <s id="b.JOH.14.10.3">Duma to Ngohi Ai demo ma ngale gena upa nitemo ma sihino gena Ai sininga ma dupa masirete de tinidedemo.</s>
      <s id="b.JOH.14.10.4">Duma ma sababu Ai Baba gena Ngohi Ai rabaka, so o bi moi-moi qangodu taaaka gena ma sihino Una Ai Baba waaka.</s>
     </seg>
     <seg type="verse" id="b.JOH.14.11">
      <s id="b.JOH.14.11.1">Ngini bilasu niopiricaya to Ngohi Ai demo totemo, 'Ngohi gena Ai Baba Awi rabaka, de Una lo kanaga to Ngohi Ai rabaka.'</s>
      <s id="b.JOH.14.11.2">Kanaga ngini nitekaka Ngohi nimote so niakeleloka o nonako ihahairani Ai Babano taakaka.</s>
      <s id="b.JOH.14.11.3">So ngaroko niaakuwa Ai demo niopiricaya, duma ngini aku Ngohi nipiricayasi, sababu o nonako niakokeleloka magena lo to Una Awi nonako.</s>
     </seg>
     <seg type="verse" id="b.JOH.14.12">
      <s id="b.JOH.14.12.1">Ngini nagoona la nidupa nipiricaya Ngohi, ngini magena lo kanaga maro Ngohi taaka, komagena ngini igogou asa aku niaaka.</s>
      <s id="b.JOH.14.12.2">De igogou ngini lo asa niaaka foloisi ilalamo, sababu Ngohi done asa totagi tokahika Ai Babaka, qabolo de aku lo o Gurumi Qatetebi wahino nginika.</s>
     </seg>
     <seg type="verse" id="b.JOH.14.13">
      <s id="b.JOH.14.13.1">Komagena ngini aku niaaka sababu ngini niopipiricaya to Ngohi Ai kuasa ma rabaka, so komagena de to Ngohi Ai ronga o kia naga ngini nigolo de magena tinijaji asa Ngohi taaka.</s>
      <s id="b.JOH.14.13.2">La ma ngale Ngohi, Ai Baba Awi Ngopa gena, Ai kuasa ilalamo tasikelelo o nyawaka, so asa Una magegena lo wisimulia.</s>
     </seg>
     <seg type="verse" id="b.JOH.14.14">
      <s id="b.JOH.14.14.1">So o kia naga moi ngini nigolo de to Ngohi Ai ronga magena igogou Ngohi asa taaka."</s>
     </seg>
     <seg type="verse" id="b.JOH.14.15">
      <s id="b.JOH.14.15.1">"Nakoso ngini gena Ngohi nidodara, de igogou ngini gena o kia bato Ngohi tinisusulo done asa niodupa niaaka.</s>
     </seg>
     <seg type="verse" id="b.JOH.14.16">
      <s id="b.JOH.14.16.1">Nakoso ma ngale Ngohi manena, Ngohi asa togolo Ai Babaka, la ma ngale ngini Una asa winihike o Dagali moili, la wogoge dede ngini so winisiputuru ka sidutu ikakali.</s>
     </seg>
     <seg type="verse" id="b.JOH.14.17">
      <s id="b.JOH.14.17.1">O Dagali magena o Gurumi Qatetebi, la o dodoto itotiai ma ngale Ai Baba Gikimoi gena wasingangasu o nyawaka.</s>
      <s id="b.JOH.14.17.2">O nyawa o duniaka Ai Baba wihoholu, ona yaakuwa Awi Gurumi magena yamake, sababu Awi Gurumi gena ona iwinakowa de Awi Gurumi ma manara lo yakelelowa.</s>
      <s id="b.JOH.14.17.3">Duma nako ngini magenena igogou Una niwinakoka, sababu Una wogoge dede nginika de lo asa wooho to ngini nia sininga ma rabaka.</s>
     </seg>
     <seg type="verse" id="b.JOH.14.18">
      <s id="b.JOH.14.18.1">Ai orasi ka ma cunu kasi de asa ngini tinidongosaka, duma igogou Ngohi done asa tahino kali nginika, upa sidago ngini koloko o ngopa imagogoosika.</s>
     </seg>
     <seg type="verse" id="b.JOH.14.19">
      <s id="b.JOH.14.19.1">Sutusi de o bi nyawa o duniaka done Ngohi he ikelelo kawa, duma ngini manena gena Ngohi ka nikelelosi.</s>
      <s id="b.JOH.14.19.2">Sababu Ngohi asa tooho kali, so komagena ngini lo asa nioho ka sidutu ikakali.</s>
     </seg>
     <seg type="verse" id="b.JOH.14.20">
      <s id="b.JOH.14.20.1">Ma orasi Ngohi isioho kali gena, done ngini asa nianako, Ngohi Ai Baba Awi rabaka, de komagena ngini to Ngohi Ai rabaka, de Ngohi lo to ngini nia rabaka.</s>
     </seg>
     <seg type="verse" id="b.JOH.14.21">
      <s id="b.JOH.14.21.1">Ena gena, nakoso ngini la kanaga o kia naga Ngohi tinisusulo gena niodupa niaaka, de ngini magegena igogou Ngohi nidodara.</s>
      <s id="b.JOH.14.21.2">De Ai Baba lo asa ngini winidodara, de Ngohi lo tinidodara de asa tomasimane nginika."</s>
      <s id="b.JOH.14.21.3">Komagena Una wadedemo onaka.</s>
     </seg>
     <seg type="verse" id="b.JOH.14.22">
      <s id="b.JOH.14.22.1">Kagena de o muri moili awi ronga o Yudas, duma o Yudas Iskariot wisowo, una magena wobicara wotemo, "Jou, ngohi tosihodawa.</s>
      <s id="b.JOH.14.22.2">O kiaso Ngona nomasimane de ka ngomika, de nomasimane noholu o bi nyawa yangodu ipipiricaya waasi o duniaka."</s>
     </seg>
     <seg type="verse" id="b.JOH.14.23">
      <s id="b.JOH.14.23.1">So Una wotemo, "Nakoso o nyawa la kanaga idodara Ngohi, de ona magena asa o kia naga Ngohi tasusulo gena yodupa yaaka.</s>
      <s id="b.JOH.14.23.2">So ona magena Ai Baba lo asa igogou wadodara, so Una dede Ngohi asa miahino onaka de migoge manga sininga ma rabaka.</s>
     </seg>
     <seg type="verse" id="b.JOH.14.24">
      <s id="b.JOH.14.24.1">O nyawa nagoona Ngohi idodarawa, ona magena o kia naga Ngohi tasusuloka asa iholu yaaka.</s>
      <s id="b.JOH.14.24.2">De to Ngohi Ai demo niiise magena ka to Ngohi Ai demo gena komagenawa, duma magena lo Ai Baba Awi demo, Una gena Ngohi woisulo so tahino.</s>
     </seg>
     <seg type="verse" id="b.JOH.14.25">
      <s id="b.JOH.14.25.1">De to Ngohi Ai demo qangodu manena tinisingangasu nginika ma orasi Ngohi dede ngini kanenasi.</s>
     </seg>
     <seg type="verse" id="b.JOH.14.26">
      <s id="b.JOH.14.26.1">Duma kanaga Ai Baba Awi Dagali moili magena done asa winidoto nginika.</s>
      <s id="b.JOH.14.26.2">Awi Dagali o Gurumi Qatetebi gena Ai Babaka togolo so Una wosulo la done asa wahino nginika, ma ngale o bi moi-moi qangodu ngini niamomanara gena winidoto, de lo o bi moi-moi tinidodedemoka gena qangodu winisisininga kali.</s>
     </seg>
     <seg type="verse" id="b.JOH.14.27">
      <s id="b.JOH.14.27.1">Kanaga o sanangi gena ma sihino ka cawali Ngohino, de magena asa tinihike nginika, ena gena asa taaka to ngini nia sininga ma rabaka la aku isanangi.</s>
      <s id="b.JOH.14.27.2">Ai manara taaaka magena imaterowa maro o bi nyawa o duniaka yaaaka.</s>
      <s id="b.JOH.14.27.3">Upa sidago ngini nia sininga isusa de nimodo.</s>
     </seg>
     <seg type="verse" id="b.JOH.14.28">
      <s id="b.JOH.14.28.1">Mutuwade upa niawosa o kia naga kangano manena ngini tinisingongangasuka, Ngohi gena ma cunusi de ngini tinidongosa de asa tahino kali nginika.</s>
      <s id="b.JOH.14.28.2">Nakoso ngini igogou Ngohi nidodaraka, gena ngini bilasu ninali Ngohi totagi toliho Ai Babaka, sababu igogou nakoso Ngohi de Ai Baba gena, Una foloisi wolamo.</s>
     </seg>
     <seg type="verse" id="b.JOH.14.29">
      <s id="b.JOH.14.29.1">Kanaga Ngohi tosone waasi de o Gurumi Qatetebi lo wahino waasi, duma Ngohi tinisingangasu iqomaka, la ma ngale ma orasi idadi gena ngini asa niosininga Ngohi gena tinisingangasuka, so magena asa niopiricaya igogou de itiai.</s>
     </seg>
     <seg type="verse" id="b.JOH.14.30">
      <s id="b.JOH.14.30.1">So iteka kawa, Ngohi aku o bi moi-moi ngini tinidoto de tinisingangasu kali.</s>
      <s id="b.JOH.14.30.2">Sababu nako o dunia ma bi nyawa o Gikimoi wihoholu ona gena, ma orasi he yaadoka la kanaga una ona wapopareta, ena gena o Iblis, he womasidiadoka.</s>
      <s id="b.JOH.14.30.3">De una magena waakuwa Ngohi woipareta.</s>
     </seg>
     <seg type="verse" id="b.JOH.14.31">
      <s id="b.JOH.14.31.1">Duma bilasu Ngohi Ai sone ma ngeko gena tamote la o bi nyawa o duniaka, ona asa yanako igogou Ngohi Ai Baba towidodara so taaka imatero maro o kia bato Una woisulo Ngohika.</s>
      <s id="b.JOH.14.31.2">Komagena so hino la potagi."</s>
     </seg>
    </div>
    <div type="chapter" id="b.JOH.15">
     <seg type="verse" id="b.JOH.15.1">
      <s id="b.JOH.15.1.1">O Yesus woade-ade so wotemo Awi muri-murika, "Ngohi manena maro o anggur ma duhutu ma hutu moi, de Ai Baba Una maro wototoro moi so o anggur magena wodato Awi doroka.</s>
     </seg>
     <seg type="verse" id="b.JOH.15.2">
      <s id="b.JOH.15.2.1">De Una wototoro magena kanaga Ngohika, nakoso o anggur ma hutu de ma uma gena isopowa, Una done asa walora o uma magena.</s>
      <s id="b.JOH.15.2.2">De nakoso kanaga ma umaka la igogou de ma sopo, ma uma magena done asa Una wodebi ma ngale ma sopo foloisi idala.</s>
     </seg>
     <seg type="verse" id="b.JOH.15.3">
      <s id="b.JOH.15.3.1">Nako to Ngohi Ai demo nginika gena niopiricaya, magena ngini nitebika maro o uma magena, kiaka Una wototoro gena wodebika.</s>
     </seg>
     <seg type="verse" id="b.JOH.15.4">
      <s id="b.JOH.15.4.1">Bilasu ngini nigoge o rimoi ma rabaka dede Ngohi la Ngohi lo togoge o rimoi ma rabaka dede ngini.</s>
      <s id="b.JOH.15.4.2">Maro panako nakoso o anggur ma uma moi la imatingaka, gena isopowa.</s>
      <s id="b.JOH.15.4.3">Ka cawali igogou isopo, nakoso kanaga o anggur ma hutuka imasigapalaka.</s>
      <s id="b.JOH.15.4.4">Komagena lo ngini niaakuwa nisopo, ka cawali igogou kanaga nigoge o rimoi ma rabaka dede Ngohi.</s>
     </seg>
     <seg type="verse" id="b.JOH.15.5">
      <s id="b.JOH.15.5.1">So Ngohi manena maro o anggur ma hutu de ngini maro ma bi uma-uma.</s>
      <s id="b.JOH.15.5.2">So nakoso o nyawa la kanaga yogoge o rimoi ma rabaka dede Ngohi de Ngohi lo togoge o rimoi ma rabaka dede ona, de ona magegena igogou done asa manga sopo gena idala.</s>
      <s id="b.JOH.15.5.3">Sababu ngini nako Ngohi nitingaka gena, ngini o loha moi lo niaakuwa niaaka.</s>
     </seg>
     <seg type="verse" id="b.JOH.15.6">
      <s id="b.JOH.15.6.1">De nakoso o nyawa la kanaga yomakitingaka dede Ngohi, de yogogewa o rimoi ma rabaka dede Ngohi, ona magena manga sopo ihiwa de ona magegena maro o uma yaotoka, de yaumo so asa qamalai.</s>
      <s id="b.JOH.15.6.2">O uma maro komagena yatolomu so o ukuka yaumo de yatupuka.</s>
     </seg>
     <seg type="verse" id="b.JOH.15.7">
      <s id="b.JOH.15.7.1">So nakoso ngini kanaga nigoge o rimoi ma rabaka dede Ngohi de to Ngohi Ai demo lo igoge nia siningaka gena, o kia bato ngini o Gikimoika nigolo, magena asa winihike nginika.</s>
     </seg>
     <seg type="verse" id="b.JOH.15.8">
      <s id="b.JOH.15.8.1">Nako komagena, de kanaga Ai Baba lo wisimulia, sababu ngini nia sopo idala de komagena lo o nyawaka niasikelelo igogou ngini gena to Ngohi Ai nyawa nimomote.</s>
     </seg>
     <seg type="verse" id="b.JOH.15.9">
      <s id="b.JOH.15.9.1">Maro Ai Baba woidodara Ngohi, komagena lo Ngohi tinidodara nginika.</s>
      <s id="b.JOH.15.9.2">Komagena so to Ngohi Ai dodara nginika gena tongongano ngini magena asa upa niodongosa duma niacoho niaamo-amo.</s>
     </seg>
     <seg type="verse" id="b.JOH.15.10">
      <s id="b.JOH.15.10.1">Nakoso ngini la o kia naga Ngohi tinisusuloka gena niodupa niaaka, ngini asa niacoho niaamo-amo to Ngohi Ai dodara nginika, imatero maro Ngohi lo Ai Baba o kia naga woisusuloka gena todupa taaka, so Awi dodara Ngohika lo tacoho taamo-amo.</s>
     </seg>
     <seg type="verse" id="b.JOH.15.11">
      <s id="b.JOH.15.11.1">Komagena ngini tinisingangasu la maro Ngohi aku inali, de komagena ngini lo aku ninali, de nia nali gena asa foloi ilamo.</s>
     </seg>
     <seg type="verse" id="b.JOH.15.12">
      <s id="b.JOH.15.12.1">So Ngohi tinisulo nginika, ena gena maro Ngohi tinidodara nginika, de komagena ngini lo bilasu nimatekedodara moi de moika.</s>
     </seg>
     <seg type="verse" id="b.JOH.15.13">
      <s id="b.JOH.15.13.1">O dodara foloisi ilalamo gena, nakoso ma ngale ngini nia dodiao de ngini nimaaka to ngini nia dagali sidago nisone, magena nia dodara igogou.</s>
     </seg>
     <seg type="verse" id="b.JOH.15.14">
      <s id="b.JOH.15.14.1">De ngini manena nidadi to Ngohi Ai dodiaoka, nakoso igogou o kia naga tinisusuloka gena niodupa niaaka.</s>
     </seg>
     <seg type="verse" id="b.JOH.15.15">
      <s id="b.JOH.15.15.1">Ngohi totemo, igogou ngini maro to Ngohi Ai dodiaoka, sababu o bi moi-moi Ai Baba Awi ngale woidedemo Ngohika gena he qangodu tinisingangasu qabolo nginika.</s>
      <s id="b.JOH.15.15.2">So o orasi manena Ngohi akuwa totemo ngini gena maro o gilalo ma manara qatubuso niaaaka, so nia tuangi manga edekati magena nianakowa.</s>
     </seg>
     <seg type="verse" id="b.JOH.15.16">
      <s id="b.JOH.15.16.1">Komagenawa, sababu ngini gena nihiriwa Ngohi, duma Ngohi masirete ngini tinihirika de lo tinitideka ma ngale nitagi Ai manara niaaka la isopo, de ma sopo magena isisawa.</s>
      <s id="b.JOH.15.16.2">So komagena de to Ngohi Ai ronga o bi kia bato ngini nigogolo o Gikimoika, magena Una asa winihike nginika.</s>
     </seg>
     <seg type="verse" id="b.JOH.15.17">
      <s id="b.JOH.15.17.1">So Ngohi tinisulo kali nginika, la bilasu nimatekedodara moi de moika."</s>
     </seg>
     <seg type="verse" id="b.JOH.15.18">
      <s id="b.JOH.15.18.1">"Ai muri-muri, nakoso o bi nyawa o duniaka o Gikimoi wihoholu gena kanaga nginika iniduhudu, magena upa he niohairani, sababu ona magena Ngohi iduhudu iqomaka.</s>
     </seg>
     <seg type="verse" id="b.JOH.15.19">
      <s id="b.JOH.15.19.1">Nakoso ngini nimasitero maro o bi nyawa ona magena o duniaka, de ngini lo ona nisiboso sababu to ona manga nyawa masirete.</s>
      <s id="b.JOH.15.19.2">Duma ngini manena asa upa nimatero de o bi nyawa o duniaka, sababu Ngohi ngini tinihiri de tinitingaka, so ngini de o nyawa o duniaka he nimaketero kawa.</s>
      <s id="b.JOH.15.19.3">Komagena imaaka so o nyawa o duniaka kanaga ngini iniduhudu.</s>
     </seg>
     <seg type="verse" id="b.JOH.15.20">
      <s id="b.JOH.15.20.1">Niososininga to Ngohi Ai demo tinisingangasu iqoma nginika gena, 'O nyawa la ibileleleani, ona yaakuwa itemo ona dede una wapopareta gena, ona foloisi yolamo.</s>
      <s id="b.JOH.15.20.2">Yaakuwa yotemo komagena.'</s>
      <s id="b.JOH.15.20.3">Komagena so, nakoso o nyawa o duniaka ona Ngohi isangisaraka, done ona asa ngini lo inisangisara.</s>
      <s id="b.JOH.15.20.4">De lo nakoso ona la kanaga to Ngohi Ai dodoto yosigise, de komagena to ngini nia dodoto lo asa ona yosigise.</s>
     </seg>
     <seg type="verse" id="b.JOH.15.21">
      <s id="b.JOH.15.21.1">Kanaga ona yaaka komagena nginika, sababu ngini gena to Ngohi Ai nyawa de lo iwinako itiaiwa Una woisusuloka so Ngohi tahino.</s>
     </seg>
     <seg type="verse" id="b.JOH.15.22">
      <s id="b.JOH.15.22.1">Nako Ngohi kanena tahino waasi de Ai Baba Awi demo tasingangasu waasi onaka, de magena manga dorou ihiwa, ena gena Ngohi iholu magena kanaga to ona manga salawa.</s>
      <s id="b.JOH.15.22.2">Duma o orasi manena kanaga Ngohi tahinoka, so igogou-gogou ona de manga sala so yaakuwa itemo, 'Ngomi de mia manara qatotorou gena mianakowa.'</s>
     </seg>
     <seg type="verse" id="b.JOH.15.23">
      <s id="b.JOH.15.23.1">Ona la kanaga Ngohi iduhudu, de ona magena koloko Ai Baba lo iwiduhudu.</s>
     </seg>
     <seg type="verse" id="b.JOH.15.24">
      <s id="b.JOH.15.24.1">Nakoso Ngohi taakawa o nonako ihahairani, kiaka kanaga o nyawa moi lo waaka waasi, de magena ona manga dorou ihiwa so pasisalawa.</s>
      <s id="b.JOH.15.24.2">Duma o orasi manena, ngaroko kanaga ona o nonako ihahairani magena yakeleloka, duma ona imiduhudu bai Ngohi de lo Ai Baba, so ona igogou de manga salaka.</s>
     </seg>
     <seg type="verse" id="b.JOH.15.25">
      <s id="b.JOH.15.25.1">Duma ona yaaaka magena ka imatero maro o kia o Musa wosilelefoka o Gikimoi Awi Jaji ma Buku ma rabaka gena, kanaga to ona masirete manga bobita o Gikimoino itemo, 'Ona Ngohi iduhudu, ngaroko Ai sala ihiwa, sidago Ngohi iaka komagena.'</s>
     </seg>
     <seg type="verse" id="b.JOH.15.26">
      <s id="b.JOH.15.26.1">Ngaroko komagena, ma orasi o Baba Awi Dagali moili Ngohi tasusulo magena yahino, de magena asa ma ngale Ngohi gena inisingangasu nginika.</s>
      <s id="b.JOH.15.26.2">Maena gena o Gurumi Qatetebi o Baba Gikimoino, so o dodoto itotiai ma ngale Una gena qangodu aku inisingangasu.</s>
     </seg>
     <seg type="verse" id="b.JOH.15.27">
      <s id="b.JOH.15.27.1">De ngini lo bilasu o nyawaka niasingangasu, sababu ma nonoma Ngohi tomanara gena, kanaga ngini dede Ngohi.</s>
     </seg>
    </div>
    <div type="chapter" id="b.JOH.16">
     <seg type="verse" id="b.JOH.16.1">
      <s id="b.JOH.16.1.1">Ai muri-muri, o bi moi-moi qangodu magegena Ngohi tinisingangasu nginika, la ma ngale ngini ma orasi inisangisara de upa lo nitura de Ngohi nipiricaya kawa.</s>
     </seg>
     <seg type="verse" id="b.JOH.16.2">
      <s id="b.JOH.16.2.1">Igogou, done ma orasi asa imasidiado de ona ngini he nisimaha kawa nanga puji ma bi tahuka niwosa, sidago lo o nyawa nakoso ngini initoomaka, de ona asa yotemo manga dooma ma manara magena o Gikimoi wihoromati.</s>
     </seg>
     <seg type="verse" id="b.JOH.16.3">
      <s id="b.JOH.16.3.1">Komagena imaaka sababu ona iminako itiai waasi, bai Ai Baba bai lo Ngohi.</s>
     </seg>
     <seg type="verse" id="b.JOH.16.4">
      <s id="b.JOH.16.4.1">Ngohi tinisingangasu komagena, la ma ngale done ma orasi o bi moi-moi maro komagena imaaka nginika, de ngini aku Ai demo magena niososininga so foloi nisiputuru."</s>
      <s id="b.JOH.16.4.2">"O bi moi-moi magena ma nonomaka Ngohi ngini tinisingangasu waasi, sababu Ngohi kanagasi dede ngini.</s>
     </seg>
     <seg type="verse" id="b.JOH.16.5">
      <s id="b.JOH.16.5.1">Duma ma orasi yaadoka, de ngaroko Ngohi he totagi tahika Unaka magena Ngohi woisulo so tahino, duma, kodo, Ngohi gena moi lo nisanowa, 'Jou, Ngona gena kiaka notagi.'</s>
     </seg>
     <seg type="verse" id="b.JOH.16.6">
      <s id="b.JOH.16.6.1">O orasi manena gena ngini nipeleso, sababu kangano tinidedemoka Ngohi bilasu tinidongosa.</s>
     </seg>
     <seg type="verse" id="b.JOH.16.7">
      <s id="b.JOH.16.7.1">Ngaroko komagena, duma ma ngale ngini manena tagogou, foloisi qaloha nakoso Ngohi tinidongosaka.</s>
      <s id="b.JOH.16.7.2">Sababu o Baba Awi Dagali moili gena o Gurumi Qatetebi done wahino, hitilahi Ngohi tinidongosa kasi.</s>
      <s id="b.JOH.16.7.3">So nakoso Ngohi igogou tinidongosaka, ma ngale aku o Baba Awi Dagali moili magena tasulo la wahino nginika.</s>
     </seg>
     <seg type="verse" id="b.JOH.16.8">
      <s id="b.JOH.16.8.1">Ma orasi done wahino womasidiado, de Una magena asa wasinako itiai o bi nyawa o duniaka, ma diai gena idodooha ma ngale manga dorou, de manga sininga itiai o Gikimoi Awi simaka, de lo manga sopo gena Una wafanggali.</s>
     </seg>
     <seg type="verse" id="b.JOH.16.9">
      <s id="b.JOH.16.9.1">Wasinako igogou, nakoso ona Ngohi ipiricayawa gena, ma ngale manga dorou.</s>
     </seg>
     <seg type="verse" id="b.JOH.16.10">
      <s id="b.JOH.16.10.1">De wasinako kali igogou, manga sininga aku idadi itiai, sababu Ngohi asa totagi Ai Babaka de kanena ikelelo kawa.</s>
     </seg>
     <seg type="verse" id="b.JOH.16.11">
      <s id="b.JOH.16.11.1">Ma ngale moili gena wasinako igogou, Una asa wafanggali de o loha eko de o dorou, sababu o dunia ma bi nyawa o Gikimoi wihoholu gena una wopopareta, o Iblis gena, igogou wisisalaka.</s>
     </seg>
     <seg type="verse" id="b.JOH.16.12">
      <s id="b.JOH.16.12.1">Kanagali foloisi idadala gena aku Ngohi tinidedemo nginika, duma ngini niamoku niaaku waasi.</s>
     </seg>
     <seg type="verse" id="b.JOH.16.13">
      <s id="b.JOH.16.13.1">Ngaroko komagena, done ma orasika Awi Gurumi magegena wahino, o dodoto itotiai ma ngale o Gikimoi gena asa winisingangasu de winisidumu nginika.</s>
      <s id="b.JOH.16.13.2">Upa Awi Gurumi ma demo masirete de magena winidedemo, duma o kia naga Ai Baba wodedemo de Awi Gurumi woiiseka, magena winidedemoli de lo winisingangasu nginika o kia naga done o orasi ma simaka asa idadi.</s>
     </seg>
     <seg type="verse" id="b.JOH.16.14">
      <s id="b.JOH.16.14.1">De lo Awi Gurumi magena asa Ngohi woisimulia, sababu o bi moi-moi o kia naga Ngohi tododedemo magegena, ma ngale asa winisingangasu nginika.</s>
     </seg>
     <seg type="verse" id="b.JOH.16.15">
      <s id="b.JOH.16.15.1">Komagena asa Awi Gurumi magena waaka de wamanara, sababu Ai Baba to Una Awi moi-moi qangodu magena lo to Ngohi.</s>
     </seg>
     <seg type="verse" id="b.JOH.16.16">
      <s id="b.JOH.16.16.1">Ma cunusi de Ngohi manena asa ngini nikelelo kawa, qabolo de iteka lo waali de ngini asa Ngohi nikelelo kali."</s>
     </seg>
     <seg type="verse" id="b.JOH.16.17">
      <s id="b.JOH.16.17.1">Kagena de o Yesus Awi muri-muri yamuruo naga imatekebobicara itemo, "Awalele!</s>
      <s id="b.JOH.16.17.2">Una Awi demo ma ngale gena o kiaso wotemo, 'Ma cunusi de Ngohi manena ngini asa nikelelo kawa, qabolo de iteka lo waali de ngini asa Ngohi nikelelo kali,' de lo wotemo, 'Ngohi manena asa ngini nikelelo kawa, sababu Ngohi totagi tokahika Ai Babaka.' "</s>
     </seg>
     <seg type="verse" id="b.JOH.16.18">
      <s id="b.JOH.16.18.1">De ona lo itemo kali, "Una Awi demo 'ma cunusi' gena ma ngale o kiaso wotemo komagena.</s>
      <s id="b.JOH.16.18.2">Sababu Awi demo ma ngale magena nagala igogou ngone posihodawa."</s>
     </seg>
     <seg type="verse" id="b.JOH.16.19">
      <s id="b.JOH.16.19.1">Una wanakoka manga gamamu magena tanu yodupa Una iwisano kali, so wotemo onaka, "Kangano manena totemo, 'Ma cunusi de Ngohi manena asa ngini he nikelelo kawa, qabolo de iteka lo waali de ngini asa Ngohi nikelelo kali.'</s>
      <s id="b.JOH.16.19.2">Ai demo ma ngale gena komagena de qadoohaso nimatekekasano.</s>
     </seg>
     <seg type="verse" id="b.JOH.16.20">
      <s id="b.JOH.16.20.1">O kia naga asa idadi Ngohika gena, igogou ma cunusi de o bi nyawa o duniaka yanali de imasagaga, duma ngini asa nidodora de niari.</s>
      <s id="b.JOH.16.20.2">Ngaroko to ngini nia sininga ipeleso komagena, duma asa itagali de o more de o nali.</s>
     </seg>
     <seg type="verse" id="b.JOH.16.21">
      <s id="b.JOH.16.21.1">Magena positero maro o ngopeqeka moi ma orasi mopuo gena ami siri de mosangisara, duma nakoso mopuo qaboloka, de ami siri ma sangisara lo mawosaka, sababu ma ngale o ngopa moi mosibuo o duniaka so muna foloi minali.</s>
     </seg>
     <seg type="verse" id="b.JOH.16.22">
      <s id="b.JOH.16.22.1">Komagena lo ngini.</s>
      <s id="b.JOH.16.22.2">O orasi manena asa nipeleso, duma Ngohi asa dede ngini pomakamake kali so asa ninali kali.</s>
      <s id="b.JOH.16.22.3">De nia nali magena o nyawa moi lo yaakuwa yakoora, so nia nali gena isisawa nia sininga ma rabaka.</s>
     </seg>
     <seg type="verse" id="b.JOH.16.23">
      <s id="b.JOH.16.23.1">Ma orasi ka ma cunu done Ngohi isioho kali de totagi toliho Ai Babaka so ihiwaka, de ngini he idadi kawa o kia naga nigolo Ngohika.</s>
      <s id="b.JOH.16.23.2">So nakoso nigolo Ai Babaka, de o kia bato nigolo de Ngohi Ai ronga, igogou magena asa Ai Baba waaka.</s>
     </seg>
     <seg type="verse" id="b.JOH.16.24">
      <s id="b.JOH.16.24.1">Sidago o orasi manena gena ngini nigolo waasi de to Ngohi Ai ronga.</s>
      <s id="b.JOH.16.24.2">Duma o orasi ka ma cunu kasi manena, de ngini bilasu nigolo komagena la asa niamake, so aku to ngini nia more de nia nali lo foloi ilamo.</s>
     </seg>
     <seg type="verse" id="b.JOH.16.25">
      <s id="b.JOH.16.25.1">Ngaroko to Ngohi Ai demo tinisingangasu gena de o ade-ade, duma ma orasi he idumuka de tinisiade-ade kawa.</s>
      <s id="b.JOH.16.25.2">Duma ma ngale Ai Baba tinidodedemo Ai demo gena maro ngini aku nisihoda foloi qaloha.</s>
     </seg>
     <seg type="verse" id="b.JOH.16.26">
      <s id="b.JOH.16.26.1">O orasi magegena de asa ngini masirete nigolo Ai Babaka de to Ngohi Ai ronga.</s>
      <s id="b.JOH.16.26.2">Upa he o kia naga moi lo ma ngale ngini gena Ngohi Ai Babaka togolo.</s>
     </seg>
     <seg type="verse" id="b.JOH.16.27">
      <s id="b.JOH.16.27.1">Hiwaka!</s>
      <s id="b.JOH.16.27.2">Ngini masirete gena aku Unaka nimagolo, sababu Una magegena ngini he winisibosoka.</s>
      <s id="b.JOH.16.27.3">Ngini gena Ngohi nisibosoka, de Ngohi lo igogou nipiricayaka Ngohi o Gikimoino tahino, so Una asa ngini winisiboso.</s>
     </seg>
     <seg type="verse" id="b.JOH.16.28">
      <s id="b.JOH.16.28.1">La komagena Ngohi Ai Babaka de tahuku o dunia ma rabaku towosa, sidago o orasi manena de asa o dunia gena he todongosa de toliho Ai Babaka."</s>
     </seg>
     <seg type="verse" id="b.JOH.16.30">
      <s id="b.JOH.16.30.1">Magena de ona itemo, "Eh!</s>
      <s id="b.JOH.16.30.2">Nako komagena, de ngomi asa mipiricaya igogou Ngona manena o Gikimoino nahino.</s>
      <s id="b.JOH.16.30.3">Sababu to Ngona Ani demo gena o ade-ade napake kawa, so ngomi lo aku Ani demo ma ngale magena misihoda qalohaka.</s>
      <s id="b.JOH.16.30.4">Igogou, Ngona manena asa o bi moi-moi qangodu ka nanako, so upa he o nyawa inisano Ngonaka."</s>
     </seg>
     <seg type="verse" id="b.JOH.16.31">
      <s id="b.JOH.16.31.1">Wotemoli, "Pei!</s>
      <s id="b.JOH.16.31.2">So igogou Ngohi nipiricayaka?</s>
     </seg>
     <seg type="verse" id="b.JOH.16.32">
      <s id="b.JOH.16.32.1">Ma orasi he idumuka de igogou yaadoka, de ngini asa nimodo so nipiringaka moi-moi to ngini nia tahuka.</s>
      <s id="b.JOH.16.32.2">Ngini asa niloqa so Ngohi nidongosaka.</s>
      <s id="b.JOH.16.32.3">Qadoohawa, Ngohi tomatengo kawa, sababu Ai Baba Una asa dede Ngohi.</s>
     </seg>
     <seg type="verse" id="b.JOH.16.33">
      <s id="b.JOH.16.33.1">O bi moi-moi qangodu magegena Ngohi tinisingangasu nginika, la to ngini nia sininga ma rabaka asa nisanangi.</s>
      <s id="b.JOH.16.33.2">Sababu o dunia manenaka ngini kanaga de nia sangisara de lo nia susa.</s>
      <s id="b.JOH.16.33.3">Duma tanu ngini nimaputuru, sababu o bi kia bato o duniaka o Gikimoi wihoholu gena qangodu Ngohi tasitura qaboloka."</s>
     </seg>
    </div>
    <div type="chapter" id="b.JOH.17">
     <seg type="verse" id="b.JOH.17.1">
      <s id="b.JOH.17.1.1">Qaboloka, de o Yesus womamataga o sorogaye de wosumbayang wotemo, "Baba, igogou ma orasi he yaadoka gena Ngohi bilasu isangisara sidago lo tosone.</s>
      <s id="b.JOH.17.1.2">So togolo tanu Ani Ngopa Ngohi manena Ai kuasa ilalamo asa o nyawaka nasikelelo, la ma ngale Ngohi lo aku Ngona Ani kuasa ilalamo tasikelelo onaka.</s>
     </seg>
     <seg type="verse" id="b.JOH.17.2">
      <s id="b.JOH.17.2.1">Sababu ma ngale o bi nyawa yangodu Ngona o kuasa noihike Ngohika, la o bi nyawa Ngohi noihihikeka, ona magenaka aku Ngohi tahike o oho ka sidutu ikakali.</s>
     </seg>
     <seg type="verse" id="b.JOH.17.3">
      <s id="b.JOH.17.3.1">De o oho ka sidutu ikakali magena ma ngale ona gena aku ininako igogou Ngona o Gikimoi nomatetengo, de lo inako Ngohi gena o Yesus Kristus Ngona noisusuloka so tahino.</s>
     </seg>
     <seg type="verse" id="b.JOH.17.4">
      <s id="b.JOH.17.4.1">Ngohi to Ngona Ani manara masirete noihike Ngohika, de ma ngale qangodu magena asa tosiboloka, so Ani mulia magena tasikelelo o bi nyawa o duniaka.</s>
     </seg>
     <seg type="verse" id="b.JOH.17.5">
      <s id="b.JOH.17.5.1">Komagena so tanu Ani simaka asa Ngohi noisimulia kali, maro ma nonomaka, ma orasi o bi moi-moi iooho o duniaka magena idadi waasi gena Ngohi dede Ngona kanaga nanga mulia ma rabaka."</s>
     </seg>
     <seg type="verse" id="b.JOH.17.6">
      <s id="b.JOH.17.6.1">"Kanaga o duniaka ma bi nyawa Ngona noihihike Ngohika, so ma ngale Ngona gena ona tasingangasu qaboloka.</s>
      <s id="b.JOH.17.6.2">Ona magegena to Ngona Ani ronga moi de noihike Ngohika, so Ani demo magegena igogou yosigiseka.</s>
     </seg>
     <seg type="verse" id="b.JOH.17.7">
      <s id="b.JOH.17.7.1">De kanaga ona lo yanakoka, to Ngohi Ai moi-moi qangodu gena igogou ma sihino Ngonano.</s>
     </seg>
     <seg type="verse" id="b.JOH.17.8">
      <s id="b.JOH.17.8.1">Sababu o bi demo moi-moi noidedemo Ngohika magena tadedemo onaka, de ona yaqehe qaloha.</s>
      <s id="b.JOH.17.8.2">Ona yanako igogou Ngohi gena tahino Ngonano de lo yopiricaya Ngona gena Ngohi noisuloka so tahino.</s>
     </seg>
     <seg type="verse" id="b.JOH.17.10">
      <s id="b.JOH.17.10.1">Ma ngale o nyawa Ngona noihihike Ngohika, ona magegena Ngohi tosumbayang.</s>
      <s id="b.JOH.17.10.2">De ma ngale o bi nyawa yangodu o duniaka gena hiwa, duma Ngohi asa tosumbayang ma ngale ona magegena Ngona noihihike Ngohika.</s>
      <s id="b.JOH.17.10.3">Sababu o moi-moi qangodu kanaga Ngohika magena to Ngona masirete, de lo o moi-moi qangodu kanaga Ngonaka magena lo to Ngohi masirete, komagena so ona magena lo igogou to Ngona Ani nyawa masirete.</s>
      <s id="b.JOH.17.10.4">De ona magegena lo manga gogoho de manga manara gena aku isikelelo to Ngohi Ai mulia.</s>
     </seg>
     <seg type="verse" id="b.JOH.17.11">
      <s id="b.JOH.17.11.1">Ngohi ma cunusi asa toliho Ngonaka so togoge kawa o dunia ma rabaka, duma ona magegena ka igogogesi o duniaka.</s>
      <s id="b.JOH.17.11.2">Baba, Ngona nitetebi bai!</s>
      <s id="b.JOH.17.11.3">Ngona gena kanaga de Ani kuasa masirete, ena gena o kuasa noihihike Ngohika, de togolo tanu de Ani kuasa magegena Ngona ona najaga.</s>
      <s id="b.JOH.17.11.4">La imatero maro Ngona de Ngohi pomarimoi, komagena ona lo imatekerimoika so idadi ka ka moi.</s>
     </seg>
     <seg type="verse" id="b.JOH.17.12">
      <s id="b.JOH.17.12.1">Ma orasi Ngohi kanaga dede onasi gena, de Ani kuasa noihihike Ngohika aku ona tajaga.</s>
      <s id="b.JOH.17.12.2">Ona yangodu gena igogou tajaga qaloha, so upa sidago ona magena yasisa.</s>
      <s id="b.JOH.17.12.3">Ka cawali una moi kanaga o dorou ma sopo wamamake, la ma ngale o kia iqomaka isilelefo Ani Jaji ma Bukuka gena isiganapuka.</s>
     </seg>
     <seg type="verse" id="b.JOH.17.13">
      <s id="b.JOH.17.13.1">Baba, Ngohi o orasi manena tahino Ngonaka so o bi moi-moi manena todedemo kasi, kiaka Ngohi kanenasi o dunia ma raba kasi, la ma ngale maro Ngohi lo inali, komagena ona lo aku de manga nali foloisi ilamo.</s>
     </seg>
     <seg type="verse" id="b.JOH.17.14">
      <s id="b.JOH.17.14.1">To Ngona Ani demo gena Ngohi ona tasingangasuka, de o bi nyawa o duniaka Ngona inihoholu gena asa ona magena yaduhuduka.</s>
      <s id="b.JOH.17.14.2">Sababu maro Ngohi upa mimarimoi dede o dunia ma nyawa Ngona inihoholu gena, komagena lo ona.</s>
     </seg>
     <seg type="verse" id="b.JOH.17.15">
      <s id="b.JOH.17.15.1">Ngohi togolowa ona o dunia ma rabano Ngona nangoso de nasisupu.</s>
      <s id="b.JOH.17.15.2">Duma togolo tanu ona magena Ngona najaga, ma ngale upa lo o Iblis gena ona wasitura.</s>
     </seg>
     <seg type="verse" id="b.JOH.17.16">
      <s id="b.JOH.17.16.1">Maro Ngohi, komagena lo ona upa imarimoi dede o dunia ma nyawa Ngona nihoholu.</s>
     </seg>
     <seg type="verse" id="b.JOH.17.17">
      <s id="b.JOH.17.17.1">Togololi tanu ona magenaka lo asa Ani dodoto itotiai gena nasingangasu, so ona magena asa natinga la idadi ka to Ngona Ani nyawa masirete.</s>
     </seg>
     <seg type="verse" id="b.JOH.17.18">
      <s id="b.JOH.17.18.1">Ona magena Ngohi tasulo la asa itagi o bi nyawa o dunia ma rabaka, imatero maro Ngona noisulo Ngohi so tahino o dunia ma rabaka.</s>
     </seg>
     <seg type="verse" id="b.JOH.17.19">
      <s id="b.JOH.17.19.1">De Ngohi asa tomasidailakoka la ka cawali to Ngona Ani manara taaka, de ma ngale ona magegena taaka so aku igogou ona yatingaka, ena gena ona Ani dodoto itotiai gena yosigise so idadi ka to Ngona Ani nyawa masirete."</s>
     </seg>
     <seg type="verse" id="b.JOH.17.20">
      <s id="b.JOH.17.20.1">"Baba, Ngohi togolo upa ma ngale ka ona Ai muri-muri bato, duma togolo ma ngale nagoona la o orasi ma simaka de Ai muri-muri ma ngale Ngohi yasihabari onaka, de ona yoise so aku Ngohi ipipiricaya.</s>
     </seg>
     <seg type="verse" id="b.JOH.17.21">
      <s id="b.JOH.17.21.1">Ngohi togololi, ma ngale ona lo asa imatekerimoi imatero maro Ngona, Baba, to Ngohi Ai rabaka de Ngohi lo to Ngona Ani rabaka.</s>
      <s id="b.JOH.17.21.2">Komagena tanu ona lo to Ngone Nanga rabaka, ma ngale o bi nyawa yangodu o duniaka aku yopiricaya igogou Ngona gena Ngohi noisulo so tahinoka.</s>
     </seg>
     <seg type="verse" id="b.JOH.17.22">
      <s id="b.JOH.17.22.1">Komagena lo maro Ngona gena noisimulia Ngohi, komagena lo asa Ngohi tasimulia ona ipipiricayaka, la ma ngale maro Ngona de Ngohi pomarimoika, komagena ona lo aku imatekerimoili.</s>
     </seg>
     <seg type="verse" id="b.JOH.17.23">
      <s id="b.JOH.17.23.1">Ena gena, Ngohi to ona manga rabaka de Ngona to Ngohi Ai rabaka, la ona asa imatekerimoi itotiai, ma ngale o bi nyawa yangodu o duniaka aku yanako igogou Ngona gena Ngohi noisulo so tahino, de lo igogou maro Ngona noidodara Ngohi komagena lo nadodara onaka.</s>
     </seg>
     <seg type="verse" id="b.JOH.17.24">
      <s id="b.JOH.17.24.1">Baba, todupa tanu ona magena Ngona noihihike Ngohika, gena asa dede Ngohi o sorogaka, la to Ngohi Ai mulia gena aku yakelelo.</s>
      <s id="b.JOH.17.24.2">Ai mulia gena Ngona noihihikeka, sababu ma orasi o dunia Ngona nosidadi waasi de Ngona iqomaka Ngohi noidodara.</s>
     </seg>
     <seg type="verse" id="b.JOH.17.25">
      <s id="b.JOH.17.25.1">Baba, Ngona naaka itotiai bai!</s>
      <s id="b.JOH.17.25.2">Ngona gena o bi nyawa o duniaka ininako itiaiwa.</s>
      <s id="b.JOH.17.25.3">Ngaroko komagena, Ngona gena Ngohi toninakoka, de ona to Ngohi Ai muri-muri manena lo yanako igogou Ngona noisuloka so Ngohi tahino.</s>
     </seg>
     <seg type="verse" id="b.JOH.17.26">
      <s id="b.JOH.17.26.1">Ma ngale Ngona gena Ngohi tonisinako onaka, de magena asa taaka tomatoguwa, la ma ngale maro Ngona noidodara Ngohika, komagena aku ona lo yadodara o nyawaka, de Ngohi masirete lo aku to ona manga rabaka."</s>
     </seg>
    </div>
    <div type="chapter" id="b.JOH.18">
     <seg type="verse" id="b.JOH.18.1">
      <s id="b.JOH.18.1.1">O Yesus wosumbayang wosibolo de Una de Awi muri-muri gena imajobo yakahika o Kidron ma Selera yatola.</s>
      <s id="b.JOH.18.1.2">De kagena o selera ma sonongano kanaga o doro moi so ona o doro magena ka yowosa.</s>
     </seg>
     <seg type="verse" id="b.JOH.18.2">
      <s id="b.JOH.18.2.1">O doro magegenaka masoa-masoa Una de Awi muri-muri gena imatolomu, so o riho magegenaka o Yudas, una magena o Yesus done asa wisiiija, gena wanakoka.</s>
     </seg>
     <seg type="verse" id="b.JOH.18.3">
      <s id="b.JOH.18.3.1">O Yahudika manga imam ma bi sahe de o Farisika ma nyawa kanaga yasulo o Gikimoi Awi Tahu yojojajaga yamuruo naga la o Yudas wimote.</s>
      <s id="b.JOH.18.3.2">Kanaga lo o Roma manga prajurit o bolu moi de una wangaho so kagena asa ona yahino de o dahe imagaho, o obor, de lo manga lentera.</s>
     </seg>
     <seg type="verse" id="b.JOH.18.4">
      <s id="b.JOH.18.4.1">Kagena de o Yesus o kia bilasu idadi Unaka gena qangodu he wanakoka, so Una asa wotagi wasibubusu ona magena de wotemo, "He!</s>
      <s id="b.JOH.18.4.2">So ngini manena niahino kanena gena naguuna niwisari."</s>
     </seg>
     <seg type="verse" id="b.JOH.18.5">
      <s id="b.JOH.18.5.1">De ona itemo, "O Yesus, Una magena o Nazaretka ma nyawa."</s>
      <s id="b.JOH.18.5.2">So Una wotemo, "Nako o Yesus, Una magena ka ka Ngohi qabolo."</s>
      <s id="b.JOH.18.5.3">O Yudas womumukili gena una lo kanaga manga sidongirabaka.</s>
     </seg>
     <seg type="verse" id="b.JOH.18.6">
      <s id="b.JOH.18.6.1">Wotemo komagena, de ona magena asa yatodoka de yomadosu o tonaku imarubaka.</s>
     </seg>
     <seg type="verse" id="b.JOH.18.7">
      <s id="b.JOH.18.7.1">Komagena so wotemo kali onaka, "So ngini niahino kanena gena niwisari naguuna."</s>
      <s id="b.JOH.18.7.2">"O Yesus, Una o Nazaretka ma nyawa."</s>
     </seg>
     <seg type="verse" id="b.JOH.18.8">
      <s id="b.JOH.18.8.1">De wotemo, "Ngohi tinidedemo nginika, o Yesus Una magena ka ka Ngohi qabolo.</s>
      <s id="b.JOH.18.8.2">So nakoso ngini igogou nisari Ngohi manena, de bilasu to Ngohi Ai dodiao manena niaqohaka, ona upa niatago."</s>
     </seg>
     <seg type="verse" id="b.JOH.18.9">
      <s id="b.JOH.18.9.1">Una wotemo komagena ma ngale wosiganapu Awi demo iqoqomaka wotemo, "O nyawa nagoona bato noihihike Ngohika la ipiricayaka, moi lo upa isisa."</s>
     </seg>
     <seg type="verse" id="b.JOH.18.10">
      <s id="b.JOH.18.10.1">Onaka wotemo komagena, de o Simon Petrus awi sumarangi walia de wisioto ma Imam Wilalamo awi gilalo moika, so awi ngau ma girinaku lo waturaka.</s>
      <s id="b.JOH.18.10.2">O gilalo una magena awi ronga o Malkhus.</s>
     </seg>
     <seg type="verse" id="b.JOH.18.11">
      <s id="b.JOH.18.11.1">So kagena de o Yesus wosulo o Petruska wotemo, "Ce!</s>
      <s id="b.JOH.18.11.2">Ani sumarangi magena nadiahi kasi.</s>
      <s id="b.JOH.18.11.3">O sone ma ngeko bilasu upa Ngohi tatilaku.</s>
      <s id="b.JOH.18.11.4">Upa sidago Ai Baba o manara woihihike gena Ngohi taaka toholu."</s>
     </seg>
     <seg type="verse" id="b.JOH.18.12">
      <s id="b.JOH.18.12.1">Qabolo de o prajurit, de ma kapita, de lo ona yojojajaga magena asa o Yesus iwitago de iwipiliku.</s>
     </seg>
     <seg type="verse" id="b.JOH.18.13">
      <s id="b.JOH.18.13.1">Wipilikuka, de Una wingaho so itagi wisirisima ma nonoma o Hanaska, una magena o Kayafas ma toroa.</s>
      <s id="b.JOH.18.13.2">O Kayafas una gena o taungu magena wodadi manga Imam Wilalamo,</s>
     </seg>
     <seg type="verse" id="b.JOH.18.14">
      <s id="b.JOH.18.14.1">de iqomaka o Yahudika manga roriri wasisitiari gena, lebelaha o nyawa moi wosone la tanu o Yahudika ma nyawa yangodu gena upa he yasisa.</s>
     </seg>
     <seg type="verse" id="b.JOH.18.15">
      <s id="b.JOH.18.15.1">Wingaho itagi o Hanaska, de o Simon Petrus de lo Awi muri moili ona itagi o Yesus wisiduuru.</s>
      <s id="b.JOH.18.15.2">Awi muri moili una magena ma Imam Wilalamo gena ka winako.</s>
      <s id="b.JOH.18.15.3">So o ngora ma jojaga lo wisimaha una wowosa o Yesus wisiduuru ma Imam Wilalamo awi tahu ma loloha ma rabaka.</s>
     </seg>
     <seg type="verse" id="b.JOH.18.16">
      <s id="b.JOH.18.16.1">Duma o Petrus wisimahawa, so ka wotamaha o ngora ma duduka.</s>
      <s id="b.JOH.18.16.2">Wotamaha de o muri moili una magegena wosupuli, de kagena o ngoraka o ngopeqeka moleleleani moi womibicarasi so o Petrus lo asa wisimahaka so wisingosa ma rabaka.</s>
     </seg>
     <seg type="verse" id="b.JOH.18.17">
      <s id="b.JOH.18.17.1">De o ngopeqeka moleleleani moi magena motemo o Petruska, "So ngona kanena nodooha.</s>
      <s id="b.JOH.18.17.2">Nagala ngona manena lo Una witatago gena Awi nyawa wimomote moi?"</s>
      <s id="b.JOH.18.17.3">De una womisango, "Hiwa!"</s>
     </seg>
     <seg type="verse" id="b.JOH.18.18">
      <s id="b.JOH.18.18.1">O putu magena o alo poli, so ona ijojajaga de lo o nyawa ileleleani gena imaokoye o uku ma dateka imarahu isigilolino.</s>
      <s id="b.JOH.18.18.2">Komagena o Petrus una lo wahika so kagena womarahu.</s>
     </seg>
     <seg type="verse" id="b.JOH.18.19">
      <s id="b.JOH.18.19.1">So o orasi magenaka, de kanaga ma Imam Wilalamo o Yesus witailako so wisano wotemo, "Ani muri-muri gena nagoona de Ani dodoto nadodotoka gena o kia."</s>
     </seg>
     <seg type="verse" id="b.JOH.18.20">
      <s id="b.JOH.18.20.1">So kagena de o Yesus wosango wotemo, "Ngohi tobicara gena kanaga o doku, de o soa, de lo o bi duniaka ma nyawa he yangodu gena manga simaka.</s>
      <s id="b.JOH.18.20.2">De Ngohi lo todoto salalu o puji ma bi tahuka eko o Gikimoi Awi Tahuka, sidago lo o kiaka bato o Yahudika ma nyawa manga dodolomu ma rihoka.</s>
      <s id="b.JOH.18.20.3">Ngohi manena o kia naga tobicara gena taihuwa de lo tosipongowa.</s>
     </seg>
     <seg type="verse" id="b.JOH.18.21">
      <s id="b.JOH.18.21.1">De qadoohaso Ngohi noitailako.</s>
      <s id="b.JOH.18.21.2">Lebelaha o nyawa, kiaka ona magena Ai dodoto yoiiseka, hika ona magenaka nasano.</s>
      <s id="b.JOH.18.21.3">O kia naga Ngohi tadodotoka ona magena igogou yanako."</s>
     </seg>
     <seg type="verse" id="b.JOH.18.22">
      <s id="b.JOH.18.22.1">Magena de o jojaga moi Awi dateka gena Una Awi bioko wosidopoka de wotemo, "Ce!</s>
      <s id="b.JOH.18.22.2">Nobarani sidago lo nosango komagena ma Imam Wilalamoka."</s>
     </seg>
     <seg type="verse" id="b.JOH.18.23">
      <s id="b.JOH.18.23.1">So Una wotemo, "Nakoso Ngohi tobicara isala, de hika nosingangasu o bi nyawa ona manenaka Ai sala gena o kia.</s>
      <s id="b.JOH.18.23.2">Duma nakoso tobicara itiai, de qadoohaso Ngohi noisidopoka."</s>
     </seg>
     <seg type="verse" id="b.JOH.18.24">
      <s id="b.JOH.18.24.1">Kagena de o Hanas wasulo la Una wipopilikuka, de wingaho o Kayafaska, una o taungu magena wodadi manga Imam Wilalamo, la witailako kali.</s>
     </seg>
     <seg type="verse" id="b.JOH.18.25">
      <s id="b.JOH.18.25.1">Wingaho de o Petrus kagena nagasi womaokoye womarahu o uku ma dateka, de o nyawa ma binuka itemo unaka, "He!</s>
      <s id="b.JOH.18.25.2">Nagala ngona manena lo Una nowimomote, eko?"</s>
      <s id="b.JOH.18.25.3">Duma una womanosu de wotemo onaka, "Hiwa!"</s>
     </seg>
     <seg type="verse" id="b.JOH.18.26">
      <s id="b.JOH.18.26.1">De kagena ma Imam Wilalamo awi gilalo moi, una awi ngau o Petrus waooto awi gianongoru moi gena, witemo, "Qadoohaso kangano ngohi tonikelelo o doroka nagala ngona bai gena dede Una."</s>
     </seg>
     <seg type="verse" id="b.JOH.18.27">
      <s id="b.JOH.18.27.1">Kagena de una womanosu kali, de o orasi magena qabolo de o toko isoreka.</s>
     </seg>
     <seg type="verse" id="b.JOH.18.28">
      <s id="b.JOH.18.28.1">Ma goginitano de o Yesus wingaho o Kayafaska, so witailako qabolo de Una wisisala so lebelaha wingaho kali o Romaka manga gubernur moi, awi ronga o Pilatus, awi kadatoka.</s>
      <s id="b.JOH.18.28.2">Duma awi kadato gena imatero de o Yahudika yasowo manga tahu, so o Yahudika manga roriri magena yoholu o kadato ma rabaka yowosa.</s>
      <s id="b.JOH.18.28.3">Upa sidago manga adati de manga galepu gena yatilaku de yatebi kawa, so o Paskah ma rarameka gena aku kawa yamote de yooqo.</s>
     </seg>
     <seg type="verse" id="b.JOH.18.29">
      <s id="b.JOH.18.29.1">So ma gubernur o Pilatus una magena o kadato ma duduka wosupu de ona magenaka wotemo, "So ngini nitemo o nyawa Una manena gena Awi sala o kia."</s>
     </seg>
     <seg type="verse" id="b.JOH.18.30">
      <s id="b.JOH.18.30.1">De ona itemo, "Pei!</s>
      <s id="b.JOH.18.30.2">Baba, nakoso Una Awi sala ihiwa, de upa lo miwingaho ngonaka."</s>
     </seg>
     <seg type="verse" id="b.JOH.18.31">
      <s id="b.JOH.18.31.1">Kagena de wotemo, "Asitagala!</s>
      <s id="b.JOH.18.31.2">Niwingaho la ngini masirete Una niwitailako, niamote nia bobita niacocoho masirete."</s>
      <s id="b.JOH.18.31.3">Duma o bi Yahudi manga roriri magena yotemo, "Kodo!</s>
      <s id="b.JOH.18.31.4">Ngomi imisimahawa o nyawa miasisala sidago lo miatooma."</s>
     </seg>
     <seg type="verse" id="b.JOH.18.32">
      <s id="b.JOH.18.32.1">Imaaka komagena, la ma ngale idadi de ka imatero maro o kia iqomaka o Yesus gena wosingangasu qaboloka, done asa idodooha Awi sone ma ngeko.</s>
     </seg>
     <seg type="verse" id="b.JOH.18.33">
      <s id="b.JOH.18.33.1">Qabolo de ma gubernur una magena o kadatoka wowosa de woaso ma ngale o Yesus wingaho de wisirisima unaka, de wotemo, "So igogou Ngona manena o Yahudika manga kolano?"</s>
     </seg>
     <seg type="verse" id="b.JOH.18.34">
      <s id="b.JOH.18.34.1">So Una wotemo, "Idodooha magena ani sano masirete, eko kanaga o nyawa ma somoa ma ngale Ngohi gena inisingangasu ngonaka."</s>
     </seg>
     <seg type="verse" id="b.JOH.18.35">
      <s id="b.JOH.18.35.1">Ma gubernur wotemo, "Ilaha!</s>
      <s id="b.JOH.18.35.2">Ngohi manena o Yahudika ma nyawa isowo.</s>
      <s id="b.JOH.18.35.3">Ona inisidodoa ngohika magena to Ngona masirete Ani nyawa de lo Ani imam ma bi sahe.</s>
      <s id="b.JOH.18.35.4">So Ngona gena o kia naakaka sidago ona gena Ngona iniholu."</s>
     </seg>
     <seg type="verse" id="b.JOH.18.36">
      <s id="b.JOH.18.36.1">De magena o Yesus wotemo unaka, "Ngohi manena upa nisitetero maro o kolano ipopareta o dunia manenaka.</s>
      <s id="b.JOH.18.36.2">Nakoso igogou komagena, de to Ngohi Ai nyawa imomote asa ikudoti la upa sidago ngomi o Yahudika mia roriri asa Ngohi itago.</s>
      <s id="b.JOH.18.36.3">Duma upa sidago noitahe Ngohi tokolano o dunia manenaka."</s>
     </seg>
     <seg type="verse" id="b.JOH.18.37">
      <s id="b.JOH.18.37.1">So una wotemo, "Ce!</s>
      <s id="b.JOH.18.37.2">So Ngona gena igogou o kolano moi."</s>
      <s id="b.JOH.18.37.3">De o Yesus wosango unaka wotemo, "Itero.</s>
      <s id="b.JOH.18.37.4">Maro ngona notetemo, Ngohi gena igogou o kolano moi.</s>
      <s id="b.JOH.18.37.5">Ngohi gena isibuoka, so o dunia ma rabaka tahino gena, kanaga de Ai ngale moi ena gena aku Ngohi o dodoto itotiai o nyawaka tasingangasu.</s>
      <s id="b.JOH.18.37.6">De nakoso o nyawa la o dodoto itotiai gena yodupa yaqehe, ona magena asa Ngohi isigise qalohaka."</s>
     </seg>
     <seg type="verse" id="b.JOH.18.38">
      <s id="b.JOH.18.38.1">De ma gubernur wotemo, "Kanaga itotiai gena o kia."</s>
      <s id="b.JOH.18.38.2">Qabolo de wosupu so wahika kali o bi Yahudi manga roririka, de wotemo onaka, "Igogou de itero, ma ngale Una magena Awi sala moi lo ngohi tamakewa.</s>
     </seg>
     <seg type="verse" id="b.JOH.18.39">
      <s id="b.JOH.18.39.1">Ngohi tanakoka ma orasi nia Paskah ma Wange ma Rarameka, kanaga to ngini nia biasa gena o nyawa witatago moi o buino ngohi towipalako.</s>
      <s id="b.JOH.18.39.2">So idodooha.</s>
      <s id="b.JOH.18.39.3">Niodupa la ngohi towipalako Una niwisiaaso 'O Yahudika manga Kolano' la ma ngale tinihike nginika?"</s>
     </seg>
     <seg type="verse" id="b.JOH.18.40">
      <s id="b.JOH.18.40.1">Duma ona magena imatoore itemo, "Hiwa!</s>
      <s id="b.JOH.18.40.2">Upa Una, duma o Barabas nowipalako de nomihike ngomika."</s>
      <s id="b.JOH.18.40.3">O Barabas una gena ma orasi iqoqomaka de itagi icacanga de lo ikudoti o Romaka yalawangi de una magena ikokoora wamote so wokoora.</s>
     </seg>
    </div>
    <div type="chapter" id="b.JOH.19">
     <seg type="verse" id="b.JOH.19.1">
      <s id="b.JOH.19.1.1">So kagena de ma gubernur o Pilatus una magena wasulo awi prajurit la o Yesus iwingaho de wingangapo.</s>
     </seg>
     <seg type="verse" id="b.JOH.19.2">
      <s id="b.JOH.19.2.1">Wingangapo qaboloka, de awi prajurit ona magena wisimaqe Unaka gena, o bi gota ma daara qatototopo gena yaaka koloko to Una Awi mahkota moi so Awi saheku isitalakeka.</s>
      <s id="b.JOH.19.2.2">De lo o juba qauungu maro o bi kolanoka manga juba iwisitibaku.</s>
     </seg>
     <seg type="verse" id="b.JOH.19.3">
      <s id="b.JOH.19.3.1">Qabolo de ona wisimaqe isidadu-dadu de itemo, "Suba!</s>
      <s id="b.JOH.19.3.2">O Yahudika manga kolano!"</s>
      <s id="b.JOH.19.3.3">De gila-gila Awi bioko yapopoka.</s>
     </seg>
     <seg type="verse" id="b.JOH.19.4">
      <s id="b.JOH.19.4.1">Ma moili ma gubernur wosupu o Yahudika manga roririka wotemo kali, "He!</s>
      <s id="b.JOH.19.4.2">Nianano!</s>
      <s id="b.JOH.19.4.3">Nakoso Una magegena, ngohi towisisupu ma ngale gena tinidedemo nginika, igogou Una manena Awi sala moi lo ngohi tamakewa."</s>
     </seg>
     <seg type="verse" id="b.JOH.19.5">
      <s id="b.JOH.19.5.1">So o Yesus wisisupu de wisitalakeku de o mahkota qatototopo de lo o juba qauungu, de ma gubernur una magena wotemo onaka, "Kodo!</s>
      <s id="b.JOH.19.5.2">Hika Una manena niwinano."</s>
     </seg>
     <seg type="verse" id="b.JOH.19.6">
      <s id="b.JOH.19.6.1">Ato o imamka ma bi sahe de manga nyawa yojojajaga iwikelelo, de ona yangodu ka moiye imatoore itemo, "Powisidasangahadi!</s>
      <s id="b.JOH.19.6.2">Powisidasangahadi!"</s>
      <s id="b.JOH.19.6.3">Duma ma gubernur wotemo, "Asitagala!</s>
      <s id="b.JOH.19.6.4">Nako komagena, de ngini Awi nyawa masirete gena niwingaho la niwisidasangahadi.</s>
      <s id="b.JOH.19.6.5">Nakoso maro ngohi to Una Awi sala moi lo tamakewa."</s>
     </seg>
     <seg type="verse" id="b.JOH.19.7">
      <s id="b.JOH.19.7.1">De o Yahudika manga roriri magena asa ka isigegego itemo, "Nako to ngomi mia bobita miacocoho gena pamote, igogou Una magena bilasu ka wosone, sababu Una lo wotemo qaboloka Una o Gikimoi ma Ngopa."</s>
     </seg>
     <seg type="verse" id="b.JOH.19.8">
      <s id="b.JOH.19.8.1">Kagena de o Yesus Awi demo magegena ma gubernur woise, so una asa he ifoloisi wimodo.</s>
     </seg>
     <seg type="verse" id="b.JOH.19.9">
      <s id="b.JOH.19.9.1">So awi kadato ma rabaka wowosa kali, de wosulo la o Yesus lo wisingosa kali, so wotemo o Yesuska, "So Ngona igogou o kiano."</s>
      <s id="b.JOH.19.9.2">Duma o Yesus ka o demo moi lo wosangowa.</s>
     </seg>
     <seg type="verse" id="b.JOH.19.10">
      <s id="b.JOH.19.10.1">Wotemo kali, "Qadoohaso ngohi noisango noholu.</s>
      <s id="b.JOH.19.10.2">Nagala Ngona noinakowa ngohi de ai kuasa, so aku tosulo Ngona nipalako eko lo nisidasangahadi."</s>
     </seg>
     <seg type="verse" id="b.JOH.19.11">
      <s id="b.JOH.19.11.1">So o Yesus wosango wotemo, "Nako Ngohi ngona gena igogou de ani kuasa, duma o kuasa magena ka cawali o Gikimoi asa aku wonihihike ngonaka.</s>
      <s id="b.JOH.19.11.2">Mutuwade nako ngona de una ma Imam Wilalamo Ngohi woisidodoa ngonaka la ma ngale Ngohi isidasangahadi, una gena de awi dorou ifoloi ilamo."</s>
     </seg>
     <seg type="verse" id="b.JOH.19.12">
      <s id="b.JOH.19.12.1">O Yesus Awi demo komagena, so ma gubernur magena asa awi siningaka wotemo, "Bilasu Una towipalako."</s>
      <s id="b.JOH.19.12.2">So wosupu kali, duma o Yahudika manga roriri magena ka iwidotoore isidadu-dadu itemo, "Igogou!</s>
      <s id="b.JOH.19.12.3">Nakoso o nyawa manena nowipalako, ngona gena nisowo ma Kolano Wilalamo ma Kaisar awi dodiao.</s>
      <s id="b.JOH.19.12.4">Sababu ngona nanakoka, nakoso o nyawa moi kanaga wotemo una gena o kolano moi, de awi demo magena igogou una ma Kaisar iwilawangi."</s>
     </seg>
     <seg type="verse" id="b.JOH.19.13">
      <s id="b.JOH.19.13.1">So kagena de ma gubernur una magena wosulo o Yesus wisisupuka, de asa awi kuasa ma kursika womatamiye ma ngale wositatapu bilasu o Yesus wosone.</s>
      <s id="b.JOH.19.13.2">Gena awi riho moi isironga Ma Nanaho o Tetono, de nako o Ibrani ma demo gena isironga o Gabata.</s>
     </seg>
     <seg type="verse" id="b.JOH.19.14">
      <s id="b.JOH.19.14.1">O orasi magena o Paskah ma Rarame ma wange gena maro ilangika, so ma ngale magena yosidailako kasi, gena o wange he itiaika nagala o cako mogiowo de sinotoka.</s>
      <s id="b.JOH.19.14.2">De ma gubernur kagena o Yahudi manga roririka wotemo, "Gena!</s>
      <s id="b.JOH.19.14.3">Una manena nagala nia kolano."</s>
     </seg>
     <seg type="verse" id="b.JOH.19.15">
      <s id="b.JOH.19.15.1">Duma ona asa imatoore, "Hika powisidasangahadi!</s>
      <s id="b.JOH.19.15.2">Hika powisidasangahadi!"</s>
      <s id="b.JOH.19.15.3">De wotemo, "Awadede!</s>
      <s id="b.JOH.19.15.4">Qadoohaso bilasu towisidasangahadi to ngini nia kolano."</s>
      <s id="b.JOH.19.15.5">De o imamka ma bi sahe itemo unaka, "To ngomi mia kolano ma somoa gena wihiwa, cawali ka ma Kaisar gena kanaga."</s>
     </seg>
     <seg type="verse" id="b.JOH.19.16">
      <s id="b.JOH.19.16.1">So imaaka komagena, so ma dodoguka de una, ma gubernur o Pilatus gena, o Yesus ka wisidoa la bilasu awi prajurit iwisidasangahadi.</s>
      <s id="b.JOH.19.16.2">So o Yesus gena o bi prajurit iwingoso so itagi iwingahoka.</s>
     </seg>
     <seg type="verse" id="b.JOH.19.17">
      <s id="b.JOH.19.17.1">Iwingahoka, de Awi sangahadi gena Una masirete wamoku so o kotaka de isupu itagi o riho moika isironga o Sahe ma Papala ma Riho, gena nakoso o bahasa Ibrani isironga o Golgota.</s>
     </seg>
     <seg type="verse" id="b.JOH.19.18">
      <s id="b.JOH.19.18.1">So kagena yaadoka de gila-gila Una magena ona wisidasangahadika.</s>
      <s id="b.JOH.19.18.2">De o orasi magena kanaga yasinotoli yasidasangahadi, ona magena o nyawa itotooma, ona yasinoto manga risoaka, so moi Awi girinaka de moili Awi gubalika.</s>
     </seg>
     <seg type="verse" id="b.JOH.19.19">
      <s id="b.JOH.19.19.1">De ma gubernur wosulo isilefo to Una Awi sangahadi ma qokuka o galaki ma demo itemo: O YESUS O NAZARETKA MA NYAWA O YAHUDIKA MANGA KOLANO.</s>
     </seg>
     <seg type="verse" id="b.JOH.19.20">
      <s id="b.JOH.19.20.1">So o Yahudika ma nyawa kanaga yadala o galaki ma demo magena yakelelo de yabaca, sababu o riho kekiaka Una wisidasangahadi magena o kota ma dateka, de ma demo gena isilefo o bahasa saange, ena gena o bahasa Ibrani, o bahasa Latin, de lo o bahasa Yunani.</s>
     </seg>
     <seg type="verse" id="b.JOH.19.21">
      <s id="b.JOH.19.21.1">Duma o imamka ma bi sahe magena ma gubernurka itemo, "Kiaso naqohaka so ona isilefo de o demo 'O Yahudika manga kolano,' duma bilasu isilefo, 'O nyawa Una manena wotemo masirete: Ngohi manena o Yahudika manga kolano.' "</s>
     </seg>
     <seg type="verse" id="b.JOH.19.22">
      <s id="b.JOH.19.22.1">Ma gubernur woholu de wotemo, "O kia naga tosilelefoka gena, komagena bato de yaakuwa niatagali."</s>
     </seg>
     <seg type="verse" id="b.JOH.19.23">
      <s id="b.JOH.19.23.1">De o bi prajurit o Yesus wisisasangahadika, ona magena to Una Awi baju moi-moi ona yaregu idadi o gimina iha so kanaga moi-moi de manga gimina, de ma soohu gena ka Awi juba.</s>
      <s id="b.JOH.19.23.2">Magena yauriwa duma isidaaka kadaku sidago lo kadahu so isidodaasu.</s>
     </seg>
     <seg type="verse" id="b.JOH.19.24">
      <s id="b.JOH.19.24.1">De ona itemo moi de moika, "Hika upa paraca, duma ngone asa paundi la de magena inasidumu naguuna asa wamake de wodahe."</s>
      <s id="b.JOH.19.24.2">Komagena ma ngale idadi de imaaka imatero maro o kia iqomaka isilelefo o Gikimoi Awi Jaji ma Buku ma rabaka itemo, "To Ngohi Ai baju ona imatekesikotoku la yaaka moi-moi de manga gimina de ma ngale manga sidongirabaka la yaaka o undi naguuna Ai juba wodahe."</s>
      <s id="b.JOH.19.24.3">So o bi prajurit ona magena yaaka imatero maro o kia isilelefo iqomaka.</s>
     </seg>
     <seg type="verse" id="b.JOH.19.25">
      <s id="b.JOH.19.25.1">De kanaga o Yesus Awi sangahadi ma dateka imaokoye gena Una Awi awa, de ma awa ma nongoru, de o Klopas ma peqeka ami ronga ongo Maria de lo ongo Maria Magdalena.</s>
     </seg>
     <seg type="verse" id="b.JOH.19.26">
      <s id="b.JOH.19.26.1">So o Yesus o sangahadika de wakelelo ma awa de ami dateka o muri moi foloi wisiboboso, de ma awaka Una wotemo, "Ai awa, kanena naga nowinano maro to ngona ani ngopa yanau moili."</s>
     </seg>
     <seg type="verse" id="b.JOH.19.27">
      <s id="b.JOH.19.27.1">De komagena o muri moi una magenaka wotemo kali, "Ai dodiao, kanena naga nominano maro ka to ngona ani awa masireteli."</s>
      <s id="b.JOH.19.27.2">So ka o orasi magenasi, de o muri moi magegena una ma awa gena womijaga qaloha so igoge lo ka o tahu moi.</s>
     </seg>
     <seg type="verse" id="b.JOH.19.28">
      <s id="b.JOH.19.28.1">Itekawa, de o Yesus wanako o bi moi-moi qangodu isiboloka, so womasigaso ma ngale idadi de imaaka imatero maro o kia iqomaka isilelefo o Gikimoi Awi Jaji ma Buku ma rabaka.</s>
      <s id="b.JOH.19.28.2">Una wotemo, "Kodo!</s>
      <s id="b.JOH.19.28.3">Ai kiri qaduduka."</s>
     </seg>
     <seg type="verse" id="b.JOH.19.29">
      <s id="b.JOH.19.29.1">Kagena naga o udo-udo moi ma rabaka gena o anggur qakokiopi, so ona o bunga moi koloko o kaka yaqehe so yatono.</s>
      <s id="b.JOH.19.29.2">Qabolo de o bunga magena o gota ma uma, ma ronga o hisop gena, ma ideka isisuruka, de yatubo to Una Awi uruka la ma ngale Una wapipi.</s>
     </seg>
     <seg type="verse" id="b.JOH.19.30">
      <s id="b.JOH.19.30.1">Una wapipi qabolo de wotemo, "Ai manara tosiboloka."</s>
      <s id="b.JOH.19.30.2">Ato Awi sahe iruku gena wosoneka.</s>
     </seg>
     <seg type="verse" id="b.JOH.19.31">
      <s id="b.JOH.19.31.1">O wange magegena isidailako ma ngale ma langino o Sabat ma wange de ma boboloi o wange magena o Paskah ma Wange ma rarame ilalamo moi.</s>
      <s id="b.JOH.19.31.2">Ma ngale magegena so o Yahudika manga roriri yodupawa, nakoso o Sabat ma wangeka, de o bi sone ma bake o sangahadika gena kanagasi, so ma gubernur o Pilatuska iwigolo la ibisisangahadika manga qohu gena yatepi, ma ngale ona isiguti o sangahadiku de gila-gila yapoosu.</s>
     </seg>
     <seg type="verse" id="b.JOH.19.32">
      <s id="b.JOH.19.32.1">So o bi prajurit yasulo la itagi so yahino de ma nonoma gena yasisasangahadi yasinoto o Yesus Awi dateka, ona magena manga qohu yatepi.</s>
     </seg>
     <seg type="verse" id="b.JOH.19.33">
      <s id="b.JOH.19.33.1">Qabolo de yahino o Yesus Awi sone ma bakeka, de asa yanako igogou Una wosoneka, so Awi qohu gena ona he yatepi kawa.</s>
     </seg>
     <seg type="verse" id="b.JOH.19.34">
      <s id="b.JOH.19.34.1">Ngaroko komagena, duma to Una Awi alu ma ngunu gena o nyawa moi o prajurit manga sidongirabaka de o tuba wasuru, sidago imatodoka o au de lo o ake imakacapu isupu de iuhi.</s>
     </seg>
     <seg type="verse" id="b.JOH.19.35">
      <s id="b.JOH.19.35.1">O nyawa moi kanaga o bi moi-moi magegena igogou wakeleloka, so una wosingangasu qaboloka, de ma ngale o Yesus Kristus gena winisingangasu nginika, la ngini lo aku niwipiricaya o Yesuska.</s>
      <s id="b.JOH.19.35.2">O kia naga wosingongangasu magena ka itero, de una masirete ka wanako awi demo magena itotiai de itetero.</s>
     </seg>
     <seg type="verse" id="b.JOH.19.36">
      <s id="b.JOH.19.36.1">O bi moi-moi magena imadadi ma ngale asa isiganapu o kia iqomaka isilelefo o Gikimoi Awi Jaji ma Buku ma rabaka itemo, "Awi kobo moi lo asa upa yatepi."</s>
     </seg>
     <seg type="verse" id="b.JOH.19.37">
      <s id="b.JOH.19.37.1">De lo isilelefo kali itemo, "Ona asa iwinanano Una iwisusuruka."</s>
     </seg>
     <seg type="verse" id="b.JOH.19.38">
      <s id="b.JOH.19.38.1">Itekawa, de o Yusuf o Arimateaka ma nyawa moi wahino.</s>
      <s id="b.JOH.19.38.2">Ma ngale una o Yesus wimote-mote de o Yahudika manga roriri wamodo, so ka womasidodutulu.</s>
      <s id="b.JOH.19.38.3">Ngaroko komagena, duma una asa womabobarani so wahika o Pilatuska, de wagolo o Yesus Awi sone ma bake.</s>
      <s id="b.JOH.19.38.4">De o Pilatus o Yusuf wisimaha so una wotagi de o Yesus Awi sone ma bake magena waaho.</s>
     </seg>
     <seg type="verse" id="b.JOH.19.39">
      <s id="b.JOH.19.39.1">De o Nikodemus, una magena o putu moi ipapasaka o Yesus wikurumi, una magena lo o Yusuf wimote.</s>
      <s id="b.JOH.19.39.2">So una waaho lo o gososo qabobou gena o gota gaharuno isicacapuka de o sou, gena ma lamo nagala o kilo moruwange, ma ngale o Yesus Awi sone ma bake isisou.</s>
     </seg>
     <seg type="verse" id="b.JOH.19.40">
      <s id="b.JOH.19.40.1">So kagena de ona Una Awi sone ma bake magena yaaaho waasi de yarapa kasi, qabolo de asa isisangi de o baro qaaare, mote de o Yahudika manga adati de manga galepu nakoso o sone ma bake yapoosu.</s>
     </seg>
     <seg type="verse" id="b.JOH.19.41">
      <s id="b.JOH.19.41.1">De o riho kiaka Una wisisasangahadika kanaga o doro moi, de kagena lo o boosu moi o teto ma rabaka, de magena ka qamomuanesi, so ma rabaka o sone ma bake moi lo waasi yapoosu.</s>
     </seg>
     <seg type="verse" id="b.JOH.19.42">
      <s id="b.JOH.19.42.1">Sababu ilangi o Sabat ma wange gena he yadangade yaado, de kagena de o boosuka gena ma soa ikuru kawa, so o boosu magena ma rabaka asa Una Awi sone ma bake yapoosu.</s>
      <s id="b.JOH.19.42.2">Qabolo de ona o teto ilalamo moi yodololo la o boosu magena ma ngora isiperesu.</s>
     </seg>
    </div>
    <div type="chapter" id="b.JOH.20">
     <seg type="verse" id="b.JOH.20.1">
      <s id="b.JOH.20.1.1">O Nahadi ma wangeka o goginita nosi o wange asa ibao, de ongo Maria Magdalena motagi o boosuka, duma kagena momasidiado, de makelelo o teto ilalamo gena he ilolo imatingaka.</s>
     </seg>
     <seg type="verse" id="b.JOH.20.2">
      <s id="b.JOH.20.2.1">So muna gila-gila moloqa momagogora o Simon Petruska de o muri moili o Yesus wisibobosoka, de onaka motemo, "Awadede!</s>
      <s id="b.JOH.20.2.2">Nanga Jou Awi sone ma bake nagala o nyawa yatosi de isiloqaka bai!</s>
      <s id="b.JOH.20.2.3">So ngomi lo mianakowa iwisiloqa gena kiaka yakahika."</s>
     </seg>
     <seg type="verse" id="b.JOH.20.3">
      <s id="b.JOH.20.3.1">So kagena de o Petrus de o muri moili magena imajobo yotagi o boosuka.</s>
     </seg>
     <seg type="verse" id="b.JOH.20.4">
      <s id="b.JOH.20.4.1">Ona yasinoto imagogora, duma o muri moili una magena foloi wicapati so o boosuka womasidiado woqomaka.</s>
     </seg>
     <seg type="verse" id="b.JOH.20.5">
      <s id="b.JOH.20.5.1">So kagena de una ka o boosu ma ngoraka, de wowosa waasi so womarukuku so ma rabaka womaginano.</s>
      <s id="b.JOH.20.5.2">Eh?</s>
      <s id="b.JOH.20.5.3">Kagena ka o baro qaaare ihadoku.</s>
     </seg>
     <seg type="verse" id="b.JOH.20.7">
      <s id="b.JOH.20.7.1">So o Petrus waado wotuuruno, de o boosu ma rabaka wowosa de o baro magena, o orasi ipapasaka isisasangi o Yesus Awi sone ma bakeka, de lo Awi sahe isisasaoka wakelelo kagena ka ihadoku.</s>
      <s id="b.JOH.20.7.2">Awi sahe ma baro masirete gena itupuko so yatingaka.</s>
     </seg>
     <seg type="verse" id="b.JOH.20.8">
      <s id="b.JOH.20.8.1">De Awi muri moili una o boosuka womasidiado woqomaka gena, una magena lo wotuuru wowosa ma rabaka.</s>
      <s id="b.JOH.20.8.2">Ato wakelelo o sone ma bake magena ihiwaka, de asa una ka wopiricaya igogou o Yesus wisioho kali.</s>
     </seg>
     <seg type="verse" id="b.JOH.20.9">
      <s id="b.JOH.20.9.1">(Awi piricaya ma gola gena o kia naga wakokelelo o boosuka, sababu o orasi ipapasaka gena ona isihoda waasi kanaga o Gikimoi Awi Jaji ma Buku ma rabaka lo isilelefoka, ma ngale o Yesus bilasu o sone ma rabano wisioho kali.)</s>
     </seg>
     <seg type="verse" id="b.JOH.20.10">
      <s id="b.JOH.20.10.1">Qabolo de Awi muri yasinoto magena ilihoka.</s>
     </seg>
     <seg type="verse" id="b.JOH.20.11">
      <s id="b.JOH.20.11.1">Ona ilihoka, duma kanaga o boosu ma dateka ongo Maria moari mosodu-sodu.</s>
      <s id="b.JOH.20.11.2">Moari momarukuku de o boosu ma rabaka momaginano.</s>
     </seg>
     <seg type="verse" id="b.JOH.20.12">
      <s id="b.JOH.20.12.1">Eh?</s>
      <s id="b.JOH.20.12.2">Kanaga o malaikat yasinoto o baju qaaare imasitibaku de imatamiye o riho, kiaka kanaga ipapasaka o Yesus Awi sone ma bake yahahadoka, so moi kanaga Awi sahe ma rihoka de moili kanaga Awi qohu ma rihoka.</s>
     </seg>
     <seg type="verse" id="b.JOH.20.13">
      <s id="b.JOH.20.13.1">So yasinoto magena itemo munaka, "Awa, o kiaso ngona noari."</s>
      <s id="b.JOH.20.13.2">De muna mosango motemo, "Kodo!</s>
      <s id="b.JOH.20.13.3">Ai Jou Awi rohe ma bake gena asa o nyawa isiloqaka bai!</s>
      <s id="b.JOH.20.13.4">De ngohi tanakowa kekiaka iwisiloqa."</s>
     </seg>
     <seg type="verse" id="b.JOH.20.14">
      <s id="b.JOH.20.14.1">Ato momakiliho, de asa o Yesus mowikelelo kagena womaokoye duma, kodo, mowisidodogu waasi Una gena igogou o Yesus.</s>
     </seg>
     <seg type="verse" id="b.JOH.20.15">
      <s id="b.JOH.20.15.1">Una ongo Maria muna magenaka wotemo, "Awa, o kiaso ngona noari.</s>
      <s id="b.JOH.20.15.2">Naguuna ngona nowisari."</s>
      <s id="b.JOH.20.15.3">Muna ami sininga ma rabaka motemo nagala Una gena o doro womomanara, so motemo, "Baba, nakoso Una magena Awi sone ma bake natuluruka, tanu noisingangasu ngohika, kiaka nowihado la ngohi aku towiqehe."</s>
     </seg>
     <seg type="verse" id="b.JOH.20.16">
      <s id="b.JOH.20.16.1">Kagena de Una wotemoli, "Maria!"</s>
      <s id="b.JOH.20.16.2">Ato momabulutu so momaginano Unaka, de momatoore de motemo, "We!</s>
      <s id="b.JOH.20.16.3">Rabuni!"</s>
      <s id="b.JOH.20.16.4">(Magena o Ibrani manga demo ma ngale gena o Guru.)</s>
     </seg>
     <seg type="verse" id="b.JOH.20.17">
      <s id="b.JOH.20.17.1">De wotemo kali, "Ngohi gena Ai Babaka toliho waasi, so upa Ngohi noicoho.</s>
      <s id="b.JOH.20.17.2">De notagi bato la nasingangasu Ai dodiao imomote ona magena yangoduka nadedemo, 'Ngohi asa toliho Ai Babaka eko o Gikimoi towisusubaka, Una magena lo to ngini nia Baba eko o Gikimoi niwisusuba.' "</s>
     </seg>
     <seg type="verse" id="b.JOH.20.18">
      <s id="b.JOH.20.18.1">Imaaka komagena, so ongo Maria motagi Awi muri-murika, mosihabari motemo, "We!</s>
      <s id="b.JOH.20.18.2">Kangano manena gena ngohi towikelelo o Jou, Una gena wooho kali."</s>
      <s id="b.JOH.20.18.3">De lo madedemo ona magenaka o bi moi-moi o kia Una womidodedemo munaka.</s>
     </seg>
     <seg type="verse" id="b.JOH.20.19">
      <s id="b.JOH.20.19.1">O Nahadi ma wange imaqa-maqaka, de o Yesus Awi muri-muri imatolomuno de o ngora-ngora isidodukucika, sababu o Yahudika manga roriri gena yamodo, de Una asa aku wowosa de wahino to ona manga sidongirabaka, de wotemo, "Ai salam nginika!</s>
      <s id="b.JOH.20.19.2">Tanu nia sininga ma rabaka igogou isosanangi."</s>
     </seg>
     <seg type="verse" id="b.JOH.20.20">
      <s id="b.JOH.20.20.1">Qabolo de Una Awi gia de Awi alu ma ngunu ma bi nabo wosikelelo onaka.</s>
      <s id="b.JOH.20.20.2">De ona asa yanali ifoloi poli, sababu igogou Una ma Jou gena ona asa iwikeleloka.</s>
     </seg>
     <seg type="verse" id="b.JOH.20.21">
      <s id="b.JOH.20.21.1">De Una wotemo kali onaka, "Ai salam nginika!</s>
      <s id="b.JOH.20.21.2">Tanu nia sininga ma rabaka igogou isosanangi.</s>
      <s id="b.JOH.20.21.3">Maro Ai Baba woisulo Ngohika so tahino, komagena so ngini lo Ngohi asa tinisulo la nitagi o bi nyawa o dunia ma rabaka."</s>
     </seg>
     <seg type="verse" id="b.JOH.20.22">
      <s id="b.JOH.20.22.1">De kagena de Una asa wasiwuwu onaka, de wotemo, "O Gurumi Qatetebi manena hika ngini niaqehe qaloha to ngini nia sininga ma rabaka.</s>
     </seg>
     <seg type="verse" id="b.JOH.20.23">
      <s id="b.JOH.20.23.1">Nakoso ngini kanaga o nyawa manga dorou niasiapongu, de ona magenaka asa o Gikimoi lo wasiapongu.</s>
      <s id="b.JOH.20.23.2">De nakoso ngini la o nyawa niasiaponguwa, de ona lo kanaga de manga dorou o Gikimoi Awi simaka so ona magena wasiaponguwa."</s>
     </seg>
     <seg type="verse" id="b.JOH.20.24">
      <s id="b.JOH.20.24.1">O Tomas (wisironga lo Wosasago) una o Yesus Awi muri yamogiowo de sinoto manga dongirabano, una magena wihiwa ma orasi o Yesus wahino womasimane Awi muri ma somoaka.</s>
     </seg>
     <seg type="verse" id="b.JOH.20.25">
      <s id="b.JOH.20.25.1">Komagena so ona ma binuka gena wisingangasu unaka itemo, "We!</s>
      <s id="b.JOH.20.25.2">Ngomi gena igogou o Jou miwikeleloka bai!"</s>
      <s id="b.JOH.20.25.3">Duma una wotemo, "Nako magena, ngohi topiricaya toholu bai!</s>
      <s id="b.JOH.20.25.4">Ka cawali nakoso ngohi masirete towikelelo to Una Awi gia ma Nabo, kiaka yapapaku, de kagena ai raraga tosipaqa de lo ai gia masirete tosipaqa Awi alu ma ngunu ma naboka."</s>
     </seg>
     <seg type="verse" id="b.JOH.20.26">
      <s id="b.JOH.20.26.1">O Nahadi moi ipasaka, de Awi muri-muri kanaga o tahu magena ma rabaka imatolomu kali de o Tomas lo kagena.</s>
      <s id="b.JOH.20.26.2">Ngaroko ma ngora-ngora yakucika, duma imatodokano de o Yesus asa wahino wowosa so manga dongirabaka womaokoye, de wotemo, "Ai salam nginika!</s>
      <s id="b.JOH.20.26.3">Tanu nia sininga ma rabaka igogou isosanangi."</s>
     </seg>
     <seg type="verse" id="b.JOH.20.27">
      <s id="b.JOH.20.27.1">Kagena de o Tomaska asa wotemo, "Hika ani raraga kanena nosipaqa.</s>
      <s id="b.JOH.20.27.2">Nanano kasi to Ngohi Ai gia.</s>
      <s id="b.JOH.20.27.3">De lo Ai alu ma ngunu ma naboka de ani gia nosipaqa.</s>
      <s id="b.JOH.20.27.4">Bilasu ngona gena ka nopiricaya de lo nododato kawa."</s>
     </seg>
     <seg type="verse" id="b.JOH.20.28">
      <s id="b.JOH.20.28.1">So o Tomas wotemo, "We!</s>
      <s id="b.JOH.20.28.2">Ngona gena igogou ai Jou de lo ai Gikimoi tonisusuba."</s>
     </seg>
     <seg type="verse" id="b.JOH.20.29">
      <s id="b.JOH.20.29.1">De o Yesus wotemo unaka, "Ngona manena gena, nakoso Ngohi noikeleloka, de asa nopiricaya.</s>
      <s id="b.JOH.20.29.2">Duma o nyawa nagoona la ngaroko ona gena Ngohi ikelelo waasi, duma igogou yopiricaya, ona magena igogou asa yosanangi."</s>
     </seg>
     <seg type="verse" id="b.JOH.20.30">
      <s id="b.JOH.20.30.1">Igogou, iqoqomaka o Yesus Awi muri-muri manga simaka waaka o nonako ihahairani ma somoali de foloisi idala, de magena igogou o buku manena ma rabaka isilefowa.</s>
     </seg>
     <seg type="verse" id="b.JOH.20.31">
      <s id="b.JOH.20.31.1">So o nonako ihahairani waaaka magena, ngaroko qangoduwa, duma asa isilefoka, la ma ngale ngini aku niopiricaya igogou o Yesus Una magena o Salamati ma Kolano de lo Gikimoi ma Ngopa.</s>
      <s id="b.JOH.20.31.2">De nakoso ngini asa niwipiricaya Unaka, de ma sababu ma ngale Una magegena so aku niamake o oho ma duhutu.</s>
     </seg>
    </div>
    <div type="chapter" id="b.JOH.21">
     <seg type="verse" id="b.JOH.21.1">
      <s id="b.JOH.21.1.1">Ma duuruka, de o Yesus womasimane kali Awi muri-murika kagena o Tiberias ma Talaga ma dateka.</s>
      <s id="b.JOH.21.1.2">Ma jarita gena komanena.</s>
     </seg>
     <seg type="verse" id="b.JOH.21.2">
      <s id="b.JOH.21.2.1">Kanaga Awi muri yamuruo naga imatolomuno, ona magena o Simon Petrus, o Tomas wisironga lo Wosasago, o Natanael o Kana ma dokuno o Galilea ma tonaka, o Zebedeus awi ngopa yasinoto de lo Awi muri yasinotoli.</s>
     </seg>
     <seg type="verse" id="b.JOH.21.3">
      <s id="b.JOH.21.3.1">De o Simon Petrus wotemo, "Ngohi totagi o nao tosoma."</s>
      <s id="b.JOH.21.3.2">De ona ma binuka itemo, "Nako komagena, de ngomi lo minimote o nao posoma."</s>
      <s id="b.JOH.21.3.3">So ona yangodu itagi yopane o deruku.</s>
      <s id="b.JOH.21.3.4">Duma o putu magena o nao yamakewa.</s>
     </seg>
     <seg type="verse" id="b.JOH.21.4">
      <s id="b.JOH.21.4.1">Ma goginitano, de kanaga o Yesus womaokoye o talaga ma dateka, duma Awi muri-muri Una magena o Yesus gena ona iwinakowa.</s>
     </seg>
     <seg type="verse" id="b.JOH.21.5">
      <s id="b.JOH.21.5.1">De kagena de Una woaso onaka wotemo, "Dodiao, nidooha kagena.</s>
      <s id="b.JOH.21.5.2">O nao niamake, eko hiwa."</s>
      <s id="b.JOH.21.5.3">Gila-gila ona wisango, "Hiwa!"</s>
     </seg>
     <seg type="verse" id="b.JOH.21.6">
      <s id="b.JOH.21.6.1">So Una wotemo, "Hika niasoma nia deru ma girinaku niaumo.</s>
      <s id="b.JOH.21.6.2">Kugena asa o nao gena niamake."</s>
      <s id="b.JOH.21.6.3">Ona yoise komagena, so kagena de manga deru ma girinaku manga soma yaumoka, de ato yanano, pei, o nao gena ka idala poli, sidago manga soma yalia de yatide lo yaaku kawa.</s>
     </seg>
     <seg type="verse" id="b.JOH.21.7">
      <s id="b.JOH.21.7.1">So Awi muri moi, una o Yesus wisiboboso, una magena asa wotemo o Petruska, "We!</s>
      <s id="b.JOH.21.7.2">Una madoke gena nanga Jou."</s>
      <s id="b.JOH.21.7.3">Magena woise, de gila-gila o Petrus awi baju gena womasitiba kali, de womaumo o talagaku wakahika o dududuka.</s>
     </seg>
     <seg type="verse" id="b.JOH.21.8">
      <s id="b.JOH.21.8.1">De o muri ma binuka ona magena o deruka wisiduuru.</s>
      <s id="b.JOH.21.8.2">Onaka de o dududuka gena ma soa ikuruwa, nagala cawali ka o meter o ratu moisa, de o nao manga soma gena iwedoka so yalia kasi.</s>
     </seg>
     <seg type="verse" id="b.JOH.21.9">
      <s id="b.JOH.21.9.1">So ona yaadoka, de o deruku youti de ona yakelelo, eh, kagena de o nao o uku ma ngabo ma qokuka de lo o roti.</s>
     </seg>
     <seg type="verse" id="b.JOH.21.10">
      <s id="b.JOH.21.10.1">De o Yesus wotemo onaka, "O nao niasosomaka gena hitilahi ngai muruo naga hika niaqehe de niaahono kanena."</s>
     </seg>
     <seg type="verse" id="b.JOH.21.11">
      <s id="b.JOH.21.11.1">So o Petrus wotagi o deruku wopane kali, de manga soma magena o dududusa wosidirifaka.</s>
      <s id="b.JOH.21.11.2">Manga soma gena iwedoka de o nao ilalago ma dala gena 153, de ngaroko komagena manga soma gena iracawa.</s>
     </seg>
     <seg type="verse" id="b.JOH.21.12">
      <s id="b.JOH.21.12.1">So kagena de o Yesus wotemo, "Hino la pooqo."</s>
      <s id="b.JOH.21.12.2">De kanaga o muri moi lo yobaraniwa wisano, "Ngona gena naguuna," sababu ona asa winakoka, Una magena igogou ma Jou.</s>
     </seg>
     <seg type="verse" id="b.JOH.21.13">
      <s id="b.JOH.21.13.1">So o Yesus wahika, o roti waqehe de wasitoku onaka, komagena lo o nao so ona yaoqoka.</s>
     </seg>
     <seg type="verse" id="b.JOH.21.14">
      <s id="b.JOH.21.14.1">Ma orasi Una o Yesus o sone ma rabano wisioho kali, de magena he ma para ma saange qabolo Una womasimane Awi muri-murika.</s>
     </seg>
     <seg type="verse" id="b.JOH.21.15">
      <s id="b.JOH.21.15.1">So ona yaoqo qaboloka, de o Yesus wotemo o Simon Petruska, "Simon, o Yohanes ma ngopa, idodooha nakoso ngona ani sininga de ona manena ma binukali manga sininga gena, ngona ifoloi noidodara Ngohika."</s>
      <s id="b.JOH.21.15.2">De o Petrus wotemo, "Iya, Jou, komagena.</s>
      <s id="b.JOH.21.15.3">Ngona masirete ka noinako igogou ngohi manena tonidodara de tonisininga Ngonaka."</s>
      <s id="b.JOH.21.15.4">So wotemo, "Nako komagena, de ngona bilasu najaga de nasiputuru qaloha o nyawa Ngohi imomote, imatero maro to Ngohi Ai duba-duba manga gogoho o sowohi moi wojaga de watuda."</s>
     </seg>
     <seg type="verse" id="b.JOH.21.16">
      <s id="b.JOH.21.16.1">De o Yesus wotemo wosidadu kali, "Simon, o Yohanes ma ngopa, ngona gena igogou Ngohi noidodarasi?"</s>
      <s id="b.JOH.21.16.2">De o Petrus wotemo, "Iya, Jou, komagena.</s>
      <s id="b.JOH.21.16.3">Ngona masirete ka noinako igogou ngohi manena tonidodara de tonisiningasi Ngonaka."</s>
      <s id="b.JOH.21.16.4">So wotemo kali unaka, "Nako komagena, de ngona bilasu najaga de nasiputuru qaloha o nyawa to Ngohi Ai duba-duba ona magena."</s>
     </seg>
     <seg type="verse" id="b.JOH.21.17">
      <s id="b.JOH.21.17.1">De kanaga ma para saangeka Una wotemo kali, "Simon, o Yohanes ma ngopa, ngona gena igogou Ngohi noisiningasi?"</s>
      <s id="b.JOH.21.17.2">De kanaga ma para saangeka to Una Awi sano komagenali, so o Petrus awi sininga ipeleso so wagogou-gogou wotemo, "Iya, Jou, komagena.</s>
      <s id="b.JOH.21.17.3">Ngona masirete lo o bi moi-moi qangodu kanaga ka nanako, so ka nanako igogou ngohi manena tonisosiningasi Ngonaka."</s>
      <s id="b.JOH.21.17.4">So o Yesus asa wotemo kali, "Nako komagena, de ngona bilasu najaga de nasiputuru qaloha o nyawa to Ngohi Ai duba-duba ona magena.</s>
     </seg>
     <seg type="verse" id="b.JOH.21.18">
      <s id="b.JOH.21.18.1">Ngona ma orasi nomagohiduurusi gena, ngona masirete aku nomasidailako masirete la kiaka bato ngona nodudupa kagena ngona notagi.</s>
      <s id="b.JOH.21.18.2">Duma igogou, done o orasi ma simaka de ngona asa niperekika, de ngona ani gia asa nosidoaka, ma ngale ani gia gena asa o nyawa yapilikuka de inituda, so ningaho o riho kiaka ngona nodudupa kawa."</s>
     </seg>
     <seg type="verse" id="b.JOH.21.19">
      <s id="b.JOH.21.19.1">Igogou, o Yesus Awi demo komagena ma ngale wosinonako, o Petrus done asa wosone o sangisara ma rabaka, la de o ngeko magegena o Gikimoi lo wisimulia.</s>
      <s id="b.JOH.21.19.2">Qabolo de wotemo unaka, "Ngaroko komagena, bilasu ngona noimote Ngohi gena upa nomatogu bai!"</s>
     </seg>
     <seg type="verse" id="b.JOH.21.20">
      <s id="b.JOH.21.20.1">De kagena o Petrus womakiliho manga duduno de wikelelo o muri moi kanaga wototuuru.</s>
      <s id="b.JOH.21.20.2">Una magegena o Yesus wisiboboso, de ipapasaka ma orasi o oqo ma rabaka, de wotamiye o Yesus Awi dateka de wotemo, "Jou, naguuna done asa Ngona wonisidoa Ani lawangika."</s>
     </seg>
     <seg type="verse" id="b.JOH.21.21">
      <s id="b.JOH.21.21.1">O Petrus wikelelo una magenaka, de wotemo o Yesuska, "Jou, nakoso una magena idodooha, o kia asa idadi unaka."</s>
     </seg>
     <seg type="verse" id="b.JOH.21.22">
      <s id="b.JOH.21.22.1">So o Yesus wotemo unaka, "Ma ngale una magegena upa he tonisingangasu, sababu nako todupa una kanaga woohosi sidago ma orasi tahino kali gena, ngona upa he nanako.</s>
      <s id="b.JOH.21.22.2">Sababu ma ngale ihiwa ngonaka.</s>
      <s id="b.JOH.21.22.3">Duma ngona manena bilasu Ngohi noimote qaputuru."</s>
     </seg>
     <seg type="verse" id="b.JOH.21.23">
      <s id="b.JOH.21.23.1">Ma ngale Awi demo magegena o nyawa ka isihabari o Yesus wimomoteka, sidago yadadala imafikiri nagala o muri moi una magena asa upa he wosone.</s>
      <s id="b.JOH.21.23.2">Duma Una Awi demo ma ngale gena komagenawa.</s>
      <s id="b.JOH.21.23.3">Una wotemowa done wosonewa, duma ka wotemo, "Nako todupa una kanagasi wooho sidago ma orasi tahino kali gena, ngona upa he nanako."</s>
     </seg>
     <seg type="verse" id="b.JOH.21.24">
      <s id="b.JOH.21.24.1">Nako o muri moi magena ka ka ngohi qabolo, de ngohi masirete o bi moi-moi idadadika qangodu manena tosingangasu tagogou de lo tosilefoka.</s>
      <s id="b.JOH.21.24.2">Ngone panako to ngohi ai demo magenena igogou de itetero.</s>
     </seg>
     <seg type="verse" id="b.JOH.21.25">
      <s id="b.JOH.21.25.1">O Yesus waakaka lo o bi moi-moi foloisi idala.</s>
      <s id="b.JOH.21.25.2">De nako o bi moi-moi magena qangodu palefo, de ngohi tamalo magena idala poli, so nagala o dunia ma rabaka ma ngale o buku palelefo gena ma riho he pamataka.</s>
     </seg>
    </div>
   </div>
   <div type="book" id="b.ACT">
    <div type="chapter" id="b.ACT.1">
     <seg type="verse" id="b.ACT.1.1">
      <s id="b.ACT.1.1.1">Ai dodiao o Teofilus tonihohoromati, Ai buku ma nonomaka talefo idodooha o Yesus Awi manara moi-moi, de ma ngale to Una Awi dodoto qangodu</s>
     </seg>
     <seg type="verse" id="b.ACT.1.2">
      <s id="b.ACT.1.2.1">sidago ma wange yaado o sorogaye iwitide.</s>
      <s id="b.ACT.1.2.2">Ma orasi Una iwitide waasi, de o Gurumi Qatetebi Awi kuasa wobeseso kasi Awi rasul-rasul wahihirika.</s>
     </seg>
     <seg type="verse" id="b.ACT.1.3">
      <s id="b.ACT.1.3.1">De wosone qaboloka, ma deka o wange moruha Una masoa-masoa womasimane de womasibicara onaka, igogou o Gikimoi wapareta maro o kolano moi, so de ma sababu magena asa womasinako igogou Una wooho kali.</s>
     </seg>
     <seg type="verse" id="b.ACT.1.4">
      <s id="b.ACT.1.4.1">Ma orasi Una dede ona imatekesikogogesi, de Una wobeseso onaka komanena, "Ngini nitagi o Yerusalem ma kotaka, de o riho magena upa lo niodongosa, duma niodamaha ai Baba Awi jaji maro o kia iqoqoma winisijajika de Ngohi lo tinisingangasu qaboloka.</s>
     </seg>
     <seg type="verse" id="b.ACT.1.5">
      <s id="b.ACT.1.5.1">Sababu dede o ake gena o Yohanes winisiosi, duma o wange muruo nagasi done to ngini nia siningaku asa wowosa o Gurumi Qatetebi."</s>
     </seg>
     <seg type="verse" id="b.ACT.1.6">
      <s id="b.ACT.1.6.1">Ma ngale magegena so o bi rasul dede o Yesus imatolomuno, de ona imasano Unaka, "Jou, nagala o orasi manena Ngona asa nodupa ngoneka o bobareta moili nosigoko la ngone o Israel ma nyawa o bangsa ma somoa asa papareta kali?"</s>
     </seg>
     <seg type="verse" id="b.ACT.1.7">
      <s id="b.ACT.1.7.1">De o Yesus wosango wotemo, "Bilasu upa ngini nianako muruoka ma orasi eko lo ma wange, magena ai Baba Awi haku so Una masirete asa wositatapu.</s>
     </seg>
     <seg type="verse" id="b.ACT.1.8">
      <s id="b.ACT.1.8.1">Duma bilasu ngini nianako ma orasika done asa o Gurumi Qatetebi wouti de wowosa nginiku de o Gikimoi winihike o kuasa, la ngini nidadi Ai saksi ma ngale Ngohi o Yerusalemka, o Yudea ma daera ma sigilolika, de o Samaria ma daeraka de sidago lo o dunia ma pupuku ihaka."</s>
     </seg>
     <seg type="verse" id="b.ACT.1.9">
      <s id="b.ACT.1.9.1">So Una wasibicara komagena qabolo, de Una o sorogaye witide Awi rasul-rasul manga goginano ma rabaka, gena o lobi-lobi wisaoka so ona he wikelelo kawa.</s>
     </seg>
     <seg type="verse" id="b.ACT.1.10">
      <s id="b.ACT.1.10.1">Ma orasi o Yesus wodola o dipaye de ona ka imagoginanosi, ato imatodoka o nyawa yasinoto manga baju qaare yahino so imaokoye to ona manga dateka,</s>
     </seg>
     <seg type="verse" id="b.ACT.1.11">
      <s id="b.ACT.1.11.1">de itemo, "He, ngini o Galileaka ma nyawa!</s>
      <s id="b.ACT.1.11.2">Qadoohaso ngini kanena nimaokoye de o dipaye niokeri-keri.</s>
      <s id="b.ACT.1.11.3">O Yesus Una manena nia sidongirabaka de o sorogaye witideka gena, done asa Una wokahino kali ma ngeko maro o kia ngini niwikelelo Una o sorogaka wokahika."</s>
     </seg>
     <seg type="verse" id="b.ACT.1.12">
      <s id="b.ACT.1.12.1">Kagena o Zaitun ma Talaka, qabolo de o bi rasul ona magena iliho o Yerusalemka, so o talaka de o kotaka ma gaku nagala o kilo moika.</s>
     </seg>
     <seg type="verse" id="b.ACT.1.13">
      <s id="b.ACT.1.13.1">Ona imasidiado o Yerusalemka, de ona yakahika kiaka o tahu ona kagena imasidododoguka, so idola o ngihi moi kadaku iqoqokuka.</s>
      <s id="b.ACT.1.13.2">O bi rasul ona magena, o Petrus, o Yohanes, o Yakobus de o Andreas, o Filipus de o Tomas, o Bartolomeus de o Matius, o Yakobus gena o Alfeus ma ngopa, o Simon o Zelot ma nyawa de lo o Yudas gena o Yakobus ma ngopa.</s>
     </seg>
     <seg type="verse" id="b.ACT.1.14">
      <s id="b.ACT.1.14.1">Kagena ona dede ongo Maria, o Yesus ma awa, de o Yesus Awi nonongoru, de lo o bi ngopeqeka yangodu imatolomuno de manga sininga ka ka moi la o wange isigeto-geto isumbayang.</s>
     </seg>
     <seg type="verse" id="b.ACT.1.15">
      <s id="b.ACT.1.15.1">O wange ma moiku ma orasi o nyawa ipipiricaya magena imatolomuno, manga dala nagala yaratu moi de monahalo, kagena de o Petrus womaokoye de wobicara onaka wotemo,</s>
     </seg>
     <seg type="verse" id="b.ACT.1.16">
      <s id="b.ACT.1.16.1">"Ai dodiao nipipiricaya ningodu!</s>
      <s id="b.ACT.1.16.2">O kia isilelefo iqomaka o Gikimoi Awi Jaji ma Buku ma rabaka, ena gena kiaka o Gurumi Qatetebi wosingangasu o Daudka, ma ngale o Yudas gena womadadika o bi nyawa o Yesus witatago manga roriri la wangaho, magena bilasu idadi.</s>
     </seg>
     <seg type="verse" id="b.ACT.1.17">
      <s id="b.ACT.1.17.1">O Yudas una magena to ngone nanga dodiao moi, sababu una lo iwihirika la wonamote pomanara dede ngone."</s>
     </seg>
     <seg type="verse" id="b.ACT.1.18">
      <s id="b.ACT.1.18.1">(O Yudas una magena de to una awi kulai qatotorou ma fanggali o tona moi waijaka, so kugena una wotura womotuku de awi poko ipolote sidago awi toto lo isupu qangoduka.</s>
     </seg>
     <seg type="verse" id="b.ACT.1.19">
      <s id="b.ACT.1.19.1">Kagena de o Yerusalemka ma nyawa yangodu gena yogiiseka idodooha o Yudas awi sone ma ngeko, so o tona magena ona isironga o Hakal-Dama, ma ngale 'O Au Ikokopola ma Tona'.)</s>
     </seg>
     <seg type="verse" id="b.ACT.1.20">
      <s id="b.ACT.1.20.1">De o Petrus wobicara kali wotemo, "O Yudas wodadi manga roriri gena sababu kanaga isilefo o Mazmur ma Bukuka, itemo komanena, 'Awi tahu magena bilasu yodongosaka, de bilasu o nyawa moi lo upa yogoge.'</s>
      <s id="b.ACT.1.20.2">Kanagali isilefo komanena, 'Bilasu o nyawa ma somoa awi manara yatagali.'</s>
     </seg>
     <seg type="verse" id="b.ACT.1.22">
      <s id="b.ACT.1.22.1">Ai dodiao, ma sababu komagena bilasu o nyawa moi wonamote dede ngone maro o Yudas awi dagali moi, la wodadi o saksi so una lo wosingangasu igogou o Jou Yesus wooho kali o sone ma rabano.</s>
      <s id="b.ACT.1.22.2">O nyawa una magena bilasu o nyawa wonamomote moi, una dede ngone pomakokangaho, o wange isigeto-geto ma orasi o Yesus ka woohosi to ngone nanga sidongirabaka, wonamote-mote ma solano o osi ma habari o Yohanes wosihabari de sidago lo ma bati o Yesus witide o sorogaye to ngone nanga sidongirabano."</s>
     </seg>
     <seg type="verse" id="b.ACT.1.23">
      <s id="b.ACT.1.23.1">La o bi nyawa ipipiricaya ona magena igolo de yatumu yasinoto, ena gena o Matias de lo o Yusuf, iwiaso lo o Barsabas (de awi ronga moili o Yustus).</s>
     </seg>
     <seg type="verse" id="b.ACT.1.24">
      <s id="b.ACT.1.24.1">De ma orasi magena ona isumbayang itemo, "Ya Jou, igogou Ngona nanako o bi nyawa yangodu manga sininga, so migolo nomisidumu ngomika o nyawa yasinoto, ona manena naguuna Ngona masirete nowihiri qaboloka,</s>
     </seg>
     <seg type="verse" id="b.ACT.1.25">
      <s id="b.ACT.1.25.1">so bilasu o Yudas witagali la waaka o rasul ma manara magena.</s>
      <s id="b.ACT.1.25.2">Sababu o manara magena o Yudas wodongosaka, so ma ngale magegena asa ma fanggali wamake, ena gena o sangisara ikokakali ma rihoka."</s>
     </seg>
     <seg type="verse" id="b.ACT.1.26">
      <s id="b.ACT.1.26.1">Qaboloka, de o ronga sinoto ona magena o undi yaaka de o undi magena o Matiasku iwidahe.</s>
      <s id="b.ACT.1.26.2">So de o bi rasul yamogiowo de moi una wodadi o rasul manga gegeto mogiowo de sinotoka.</s>
     </seg>
    </div>
    <div type="chapter" id="b.ACT.2">
     <seg type="verse" id="b.ACT.2.1">
      <s id="b.ACT.2.1.1">Ma orasi o Pentakosta ma Wange ilalamo imasidiadoka, de o bi nyawa ipipiricaya ona magena yangodu imatolomu o tahu moika.</s>
     </seg>
     <seg type="verse" id="b.ACT.2.2">
      <s id="b.ACT.2.2.1">Imatodoka o kuguru qaiili-ili moi maro o rato qapoputuru iuti o sorogaku ikahuku.</s>
      <s id="b.ACT.2.2.2">De o bi nyawa o tahu ma rabaka, kiaka ona imatatamiye, kagena lo yoise o kuguru ma ili magena.</s>
     </seg>
     <seg type="verse" id="b.ACT.2.3">
      <s id="b.ACT.2.3.1">Qabolo de yakelelo o kia naga koloko o uku ma sora ilaqe-laqe de ihaja so itangi de igoge moi-moi ona magenaku.</s>
     </seg>
     <seg type="verse" id="b.ACT.2.4">
      <s id="b.ACT.2.4.1">De o Gurumi Qatetebi Awi kuasa wowosa ona yangoduku, de manga sininga ma rabaka wopareta so de o kuasa magena ona isolano isibicara de o bi bahasa ma somoa.</s>
     </seg>
     <seg type="verse" id="b.ACT.2.5">
      <s id="b.ACT.2.5.1">Ma dongoho magena o Yahudika ma nyawa o Gikimoika wisusuba, ona magena o bi doku o dunia ma ngoguno kagena o Yerusalemka imasidodogu.</s>
     </seg>
     <seg type="verse" id="b.ACT.2.6">
      <s id="b.ACT.2.6.1">De ma orasi ona yogiise o bi nyawa o Yesus wipipiricaya magena isibicara moi-moi to ona manga bahasa, de ona magena yohairani so yadadala yahino imatotolomuno.</s>
     </seg>
     <seg type="verse" id="b.ACT.2.7">
      <s id="b.ACT.2.7.1">De ona yangodu yohairani icarawa, so itemo, "We!</s>
      <s id="b.ACT.2.7.2">O nyawa ibobicara ona yangodu ka o Galileano ma nyawa!</s>
     </seg>
     <seg type="verse" id="b.ACT.2.8">
      <s id="b.ACT.2.8.1">Idodooha aku ngone poise ona isibicara moi-moi to ngone nanga doku ma demo.</s>
     </seg>
     <seg type="verse" id="b.ACT.2.9">
      <s id="b.ACT.2.9.1">Ngone manena o Partia ma nyawa, o Media ma nyawa, o Elam ma nyawa, o Mesopotamia ma nyawa, o Yudea ma nyawa, o Kapadokia ma nyawa, o Pontus ma nyawa de o Asia ma nyawa,</s>
     </seg>
     <seg type="verse" id="b.ACT.2.10">
      <s id="b.ACT.2.10.1">o Frigia ma nyawa, o Pamfilia ma nyawa, o Mesir ma nyawa, o Libia ma bi daera o Kirene ma dateka ma nyawa, de namuruo naga o Roma ma kotano pahino,</s>
     </seg>
     <seg type="verse" id="b.ACT.2.11">
      <s id="b.ACT.2.11.1">o Yahudika ma nyawa de lo o Yahudika ma nyawa yasowo duma o Yahudika manga agama pamoteka, de asa ma binukali o Kreta de o Arab ma nyawa.</s>
      <s id="b.ACT.2.11.2">Ngaroko komagena, duma ngone inangodu poise ona aku ibicara de moi-moi to ngone nanga doku ma demo, de ona inasingangasu ngoneka ma ngale o Gikimoi Awi manara ilalamo-lamo moi waakaka bai!"</s>
     </seg>
     <seg type="verse" id="b.ACT.2.12">
      <s id="b.ACT.2.12.1">De ona yangodu ka yohairani poli so itemo moi de moika, "We!</s>
      <s id="b.ACT.2.12.2">Idodooha so sidago ona aku isibicara nanga bahasa moi-moi."</s>
     </seg>
     <seg type="verse" id="b.ACT.2.13">
      <s id="b.ACT.2.13.1">Duma kanaga o nyawa ma binuka yagagaka itemo, "We!</s>
      <s id="b.ACT.2.13.2">O nyawa ona magena yadaluka!"</s>
     </seg>
     <seg type="verse" id="b.ACT.2.14">
      <s id="b.ACT.2.14.1">So kagena o Petrus de o rasul ma somoa yamogiowo de moi imaokoye, de una wobicara o bi nyawa yadadalaka, awi ili walamo-lamo wotemo, "O gianongoru de lo o nyawa ningodu o Yerusalemka nigogoge!</s>
      <s id="b.ACT.2.14.2">Hino la bilasu o hali manena tinisingangasu nginika, so niise nisidodiahi.</s>
     </seg>
     <seg type="verse" id="b.ACT.2.15">
      <s id="b.ACT.2.15.1">Upa lo nitemo ngomi manena midalu, maro o kia ngini nimitahe ngomika.</s>
      <s id="b.ACT.2.15.2">Sababu o orasi manena o goginita nosi de asa o cako siwo.</s>
     </seg>
     <seg type="verse" id="b.ACT.2.16">
      <s id="b.ACT.2.16.1">Duma o kia naga idadadi ngomika gena, iqomaka ma nabi Yoel wosingangasu qaboloka, gena wotemo:</s>
     </seg>
     <seg type="verse" id="b.ACT.2.17">
      <s id="b.ACT.2.17.1">O Gikimoi wotemo, 'O dunia ma dodogu ma orasi he yaadoka, de Ngohi asa o bi nyawa yangoduku Ai Gurumi tahike la wowosa de wopareta.</s>
      <s id="b.ACT.2.17.2">Mutuwade to ngini nia ngopa-ngopa yanau de o ngopeqeka asa to Ngohi Ai demo yoise de isingangasu, de nia gohiduuru asa yakelelo o gogelelo Ngohino, de nia dodihimo asa yamake o doguruga Ngohino.</s>
     </seg>
     <seg type="verse" id="b.ACT.2.18">
      <s id="b.ACT.2.18.1">O orasi magena lo Ai leleani-leleani, yanau de o ngopeqeka, onaku asa to Ngohi Ai Gurumi tahike la wowosa de manga siningaka wopareta so ona lo Ai demo isingangasu.</s>
     </seg>
     <seg type="verse" id="b.ACT.2.20">
      <s id="b.ACT.2.20.1">Ngohi manena o Jou tomomulia so ma wangeka o bi nyawa yangodu asa tafanggali, duma o orasi magena yaado waasi, de Ngohi asa o nonako ihahairani taaka.</s>
      <s id="b.ACT.2.20.2">Ena gena, Ngohi asa taaka o dunia ma qokuka o au, de o uku, de lo o qopo de o marasa la Ai kuasa o bi nyawaka tasikelelo.</s>
      <s id="b.ACT.2.20.3">Komagena lo asa taaka kadaku o dipaka o wange he isiwa kawa so qapuputuka, de o ngoosa qasawala koloko o au sidago o bi nyawa yohairani icarawa.</s>
     </seg>
     <seg type="verse" id="b.ACT.2.21">
      <s id="b.ACT.2.21.1">La o orasi magena nagoona imasigaso de golo Ngohika done asa isalamati.'</s>
     </seg>
     <seg type="verse" id="b.ACT.2.22">
      <s id="b.ACT.2.22.1">O gianongoru!</s>
      <s id="b.ACT.2.22.2">Tanu niise o kia ngohi totetemo magenena: O Yesus o Nazaret ma nyawa, Una o Gikimoi wisulo la wahino nginino.</s>
      <s id="b.ACT.2.22.3">Magena igogou de itiai, sababu o Yesus waaka nginika o nonako ihahairani, gena winisikelelo o Gikimoi Awi kuasa to ngini nia sidongirabaka.</s>
      <s id="b.ACT.2.22.4">So qangodu magena ngini masirete lo nianakoka.</s>
     </seg>
     <seg type="verse" id="b.ACT.2.23">
      <s id="b.ACT.2.23.1">Imamote de o Gikimoi Awi edekati so wositatapu qaboloka, o Yesus bilasu wisidoa nginika, so o Gikimoi wanako done asa isiganapu.</s>
      <s id="b.ACT.2.23.2">De ngini Una niwisidoa o nyawa yatotorouka, de ona niasulo la iwisidasangahadi sidago wosone.</s>
     </seg>
     <seg type="verse" id="b.ACT.2.24">
      <s id="b.ACT.2.24.1">Duma koloko o nyawa o buino iwisisupu de iwipilikuwa, komagena o Gikimoi o Yesus iwisisupuka o sone ma rabano de wosone kawa, sababu o sone ma kuasa lo yaakuwa Una wipareta.</s>
     </seg>
     <seg type="verse" id="b.ACT.2.25">
      <s id="b.ACT.2.25.1">Ma ngale o Yesus wosone kawa gena o Daud lo wotemo qaboloka, 'Ngohi o orasi isigeto-geto towikelelo o Jou ngohi ai simaka, Una kanaga ai dateka, la o susa moi upa lo idahe.</s>
     </seg>
     <seg type="verse" id="b.ACT.2.27">
      <s id="b.ACT.2.27.1">So ai siningaka cawali o nali de o more, de ai uru ma beto ka cawali o giliri.</s>
      <s id="b.ACT.2.27.2">Ngona ngohi noiqoha kawa togoge isosone manga boosuka, de Ngona noholu ngohi Ani leleani tokokaeli ai rohe iwaro de ibaka o boosuka.</s>
      <s id="b.ACT.2.27.3">Ma sababu magena, ngaroko ngohi done tosone, duma ai sininga qamomagawe sababu o Gikimoika tomasingongano.</s>
     </seg>
     <seg type="verse" id="b.ACT.2.28">
      <s id="b.ACT.2.28.1">Ngona noisidumu qaboloka, igogou asa Ngona noisioho kali, de ngohi inali icarawa, sababu Ngona asa kanaga dede ngohi.'</s>
     </seg>
     <seg type="verse" id="b.ACT.2.29">
      <s id="b.ACT.2.29.1">O gianongoru, hika nisimaha la ngohi tinisibicara tatotiai ma ngale o Daud gena to ngone nanga topora wilalamo.</s>
      <s id="b.ACT.2.29.2">Igogou una wosoneka de wipoosuka, de awi boosu lo kanagasi to ngone nanga sidongirabaka ma bati o orasi manena.</s>
     </seg>
     <seg type="verse" id="b.ACT.2.30">
      <s id="b.ACT.2.30.1">Mutuwade ma orasi o Daud ka woohosi, una magena o nabi moi de wanako o Gikimoi wojaji sidago lo wosasi o Daudka gena, igogou una awi ngopa de awi dano moiku asa o Gikimoi witide la Una wokolano maro ka o Daud wokolano.</s>
     </seg>
     <seg type="verse" id="b.ACT.2.31">
      <s id="b.ACT.2.31.1">So ma orasi o Daud wotemo, 'Una wiqoha kawa wogoge isosone manga boosuka, de Awi rohe upa lo iwaro de ibaka o boosuka,' o Daud lo wotemo ma ngale una masirete gena wisowo, de lo wanako done o kia o Gikimoi asa waaka, so igogou wotemo ma ngale o Salamati ma Kolano done asa wooho kali.</s>
     </seg>
     <seg type="verse" id="b.ACT.2.32">
      <s id="b.ACT.2.32.1">Igogou, o Yesus gena wosoneka, duma o Gikimoi wisioho kali, de magena ngomi mingodu de mia lako masirete lo misikeleloka.</s>
     </seg>
     <seg type="verse" id="b.ACT.2.33">
      <s id="b.ACT.2.33.1">O orasi manena qabolo Una o Gikimoi wisidola de wisitami o Gikimoi Awi girinaka la Awi horomati wamake, de lo ma Baba Gikimoi Awi jaji wosiganapu so o Yesus wahike o Gurumi Qatetebi la wouti wowosa ngomiku, de mia sininga wapareta, de to ngini nia bahasa moi-moi lo misibicara.</s>
     </seg>
     <seg type="verse" id="b.ACT.2.34">
      <s id="b.ACT.2.34.1">Ngaroko o Daud gena o Gikimoi witidewa o sorogaye, duma ma ngale o Yesuska gena o Daud wotemo, 'O Gikimoi wotemo ai Jouka: Nomatamiye to Ngohi Ai girinaka la Ai horomati namake</s>
     </seg>
     <seg type="verse" id="b.ACT.2.35">
      <s id="b.ACT.2.35.1">sidago Ani saturu taaka la yahino de nisigise ka ka Ngona.'</s>
     </seg>
     <seg type="verse" id="b.ACT.2.36">
      <s id="b.ACT.2.36.1">So o gianongoru de o baba-baba ningodu, bilasu komagena la ngone o Israelka ma nyawa inangodu panako igogou de itiai, ma ngale o Yesus ngini niwisidodasangahadika, Una magena o Gikimoi wisidadi to ngone nanga Jou de nanga Salamati ma Kolano."</s>
     </seg>
     <seg type="verse" id="b.ACT.2.37">
      <s id="b.ACT.2.37.1">Ma orasi o nyawa ona magena yoise o demo magegena, ona manga sininga yaruwaheka.</s>
      <s id="b.ACT.2.37.2">So ona imasano o Petruska de o bi rasul ma somoaka itemo, "O gianongoru, so ngomi manena bilasu o kia miaaka ma ngale mia manara qatotorou magena."</s>
     </seg>
     <seg type="verse" id="b.ACT.2.38">
      <s id="b.ACT.2.38.1">De o Petrus wosango wotemo, "Bilasu nitoba de niodongosa moi-moi to ngini nia manara qatotorou, de nimabolutu o Yesuska, de ngini moi-moi bilasu nisiosi dede o Yesus Kristus Awi ronga de niwipiricaya, la o Gikimoi asa to ngini nia dorou de nia sala wosiapongu, de winihike to Una Awi Gurumi Qatetebi la wowosa to ngini nia siningaku.</s>
     </seg>
     <seg type="verse" id="b.ACT.2.39">
      <s id="b.ACT.2.39.1">Sababu o Gikimoi Awi jaji done asa o Gurumi Qatetebi wahike gena, ma meta nginika sidago nia ngopa de nia danoku de lo ma meta o bi nyawa yangodu kanaga manga riho ikukuruka, ena gena nagoona bato nanga Jou Gikimoi wodupa waaso so ona yahino Unaka."</s>
     </seg>
     <seg type="verse" id="b.ACT.2.40">
      <s id="b.ACT.2.40.1">De o Petrus wabaja de wogolo, so wotemoli onaka, "Hika niwisimaha la o Gikimoi winisisalamati, la upa sidago o bi nyawa ma dorou manga sangisara ma fanggali inidahe nginika bai!"</s>
     </seg>
     <seg type="verse" id="b.ACT.2.41">
      <s id="b.ACT.2.41.1">So kagena de o bi nyawa o Petrus awi demo yopipiricaya, ona magena yaosika, so o wange magena o nyawa ipipiricaya manga dala idogo kali yacala saange.</s>
     </seg>
     <seg type="verse" id="b.ACT.2.42">
      <s id="b.ACT.2.42.1">De o bi nyawa ona magena ifoloi ikaeli imatolomu o bi rasul manga dodoto yamote de o nyawa ipipiricayaka, so imarimoika gena ioqo de iudo lo o Gikimoika isumbayang.</s>
     </seg>
     <seg type="verse" id="b.ACT.2.43">
      <s id="b.ACT.2.43.1">De o Gikimoi Awi kuasa o bi rasulka, o orasi isigeto-geto asa o nonako ihahairani yaaka foloi idala so o nyawa yangodu yohairani ka icarawa poli.</s>
     </seg>
     <seg type="verse" id="b.ACT.2.44">
      <s id="b.ACT.2.44.1">De o bi nyawa ipipiricaya yangodu magena ona imatekerimoi, so moi-moi kanaga onaka magena asa yapake maro ka to ona masirete.</s>
     </seg>
     <seg type="verse" id="b.ACT.2.45">
      <s id="b.ACT.2.45.1">Komagena so ona ma binuka de manga arata de manga alamu asa isiija, la ma pipi de yasitoku o nyawa yangodu manga sidongirabaka, imamote o nyawamoi-nyawamoi manga oho ma kurangi.</s>
     </seg>
     <seg type="verse" id="b.ACT.2.46">
      <s id="b.ACT.2.46.1">O wange isigeto ona imatekerimoi imatolomuno o Gikimoi Awi Tahuka.</s>
      <s id="b.ACT.2.46.2">De manga nali de manga sininga qaloha so yodupa manga tahu moi-moika imatolomuno asa yooqo,</s>
     </seg>
     <seg type="verse" id="b.ACT.2.47">
      <s id="b.ACT.2.47.1">de ka cawali o Gikimoi wigiliri so o Yerusalemka ma nyawa lo yadupa onaka.</s>
      <s id="b.ACT.2.47.2">O wange isigeto-geto o bi nyawa wasisosalamatika o Jou wodogo so o nyawa wipipiricaya magena foloisi yadala.</s>
     </seg>
    </div>
    <div type="chapter" id="b.ACT.3">
     <seg type="verse" id="b.ACT.3.1">
      <s id="b.ACT.3.1.1">O wange moiku o cako saange so ma orasi yaadoka o Yahudika yodupa isumbayang, de o Petrus de o Yohanes itagi o Gikimoi Awi Tahuka.</s>
     </seg>
     <seg type="verse" id="b.ACT.3.2">
      <s id="b.ACT.3.2.1">Kanaga o nyawa wolulugu moi ma orasi ka wisibuo kusi o wange isigeto una magena iwingaho de iwihadoku kagena o ngoraka, kiaka isironga o Ngora Qaloloha, la o pipi wogogolo o nyawa nagoona bato itagi isumbayang o Gikimoi Awi Tahu ma lolohaka.</s>
     </seg>
     <seg type="verse" id="b.ACT.3.3">
      <s id="b.ACT.3.3.1">So de o Petrus de o Yohanes iwosa de wakelelo, so una magena wogolo onaka la hitilahi o pipi sutu iwihike unaka.</s>
     </seg>
     <seg type="verse" id="b.ACT.3.4">
      <s id="b.ACT.3.4.1">So kagena de ona imaginano unaka, de o Petrus wotemo, "Nominano ngomino!"</s>
     </seg>
     <seg type="verse" id="b.ACT.3.5">
      <s id="b.ACT.3.5.1">La o nyawa wolulugu una wakeri-keri onaka, de wongongano done asa o pipi iwihike unaka.</s>
     </seg>
     <seg type="verse" id="b.ACT.3.6">
      <s id="b.ACT.3.6.1">Duma o Petrus wotemo unaka, "To ngohi ai pipi moi lo ihiwa, duma o kia naga ngohika magena tonihike ngonaka.</s>
      <s id="b.ACT.3.6.2">So de ka o Yesus Kristus o Nazaretno ma nyawa Awi kuasa ngohi tonisulo, hie nomaoko la notagi!"</s>
     </seg>
     <seg type="verse" id="b.ACT.3.7">
      <s id="b.ACT.3.7.1">So kagena de o Petrus wolulugu awi gia ma girinaka wacoho de wiriwo so iwisioko.</s>
      <s id="b.ACT.3.7.2">O orasi magena qabolo de awi qohu ma bobolo de awi pupuku qaputuruka,</s>
     </seg>
     <seg type="verse" id="b.ACT.3.8">
      <s id="b.ACT.3.8.1">so womasitudu womaoko de wosolano wositagika.</s>
      <s id="b.ACT.3.8.2">Komagena qabolo una wowosa dede ona o Gikimoi Awi Tahuka, so wotagi womasitutudu de awi nali de awi more o Gikimoi iwigiliri.</s>
     </seg>
     <seg type="verse" id="b.ACT.3.9">
      <s id="b.ACT.3.9.1">La o bi nyawa kagena yangodu iwikokelelo una wotagika de lo una o Gikimoi iwigilirika,</s>
     </seg>
     <seg type="verse" id="b.ACT.3.10">
      <s id="b.ACT.3.10.1">de ona magena iwinako igogou itero una magena o nyawa wogogolo moi o Gikimoi Awi Tahu ma Ngora Qalolohaka, so ona yangodu yatodoka de yohairani icarawa ma ngale o kia idadika o nyawa una magenaka.</s>
     </seg>
     <seg type="verse" id="b.ACT.3.11">
      <s id="b.ACT.3.11.1">De kagena o Gikimoi Awi Tahu ma rabaka o riho moi maro o dadaru ikakakuka duma ma golingasu yagogarade de ma katu qaloloha o tetono, gena isironga o Salomo awi Sorabi.</s>
      <s id="b.ACT.3.11.2">Kagena o nyawa wolulugu kawa magena womasigocoho o Petrus de o Yohaneska, de o nyawa yangodu yatodoka de imagogora yadolomu onaka.</s>
     </seg>
     <seg type="verse" id="b.ACT.3.12">
      <s id="b.ACT.3.12.1">Ma orasi o Petrus wakelelo o bi nyawa ona magena, de una wotemo onaka, "He, ai gianongoru de ai awabira!</s>
      <s id="b.ACT.3.12.2">Upa lo niohairani ma ngale o hali idadadi manena.</s>
      <s id="b.ACT.3.12.3">Upa lo nimaginano ngomino.</s>
      <s id="b.ACT.3.12.4">Qadoohaso ngini nia sininga ma rabaka itemo, o nyawa una magena aku wotagi sababu de to ngomi mia kuasa masirete, eko nagala de to ngomi miaaka o bi moi-moi o Gikimoi wodudupa.</s>
     </seg>
     <seg type="verse" id="b.ACT.3.13">
      <s id="b.ACT.3.13.1">Ngini bilasu nianako o Abraham, o Ishak, de o Yakub de to ngone nanga ete de nanga topora ma somoali ona magena manga Gikimoi wisusuba, Una manena Awi leleani o Yesus gena wisimuliaka, duma Una magena ngini niwisidoa o Pilatuska, de niwisiholu to una awi simaka, ngaroko o orasi magena o Pilatus wihirika Una iwipalako.</s>
     </seg>
     <seg type="verse" id="b.ACT.3.14">
      <s id="b.ACT.3.14.1">Duma Una o Gikimoi Awi leleani wokokaeli de Awi sininga itotiai, ngaroko Una magena ngini niwiholu de o Pilatus niwigegego, la wipalako o nyawa wototooma moi de una iwisidoa nginika,</s>
     </seg>
     <seg type="verse" id="b.ACT.3.15">
      <s id="b.ACT.3.15.1">sidago Una niwitoomaka, Una magena o bi nyawa inangodu nanga oho ma duhutu ma gola.</s>
      <s id="b.ACT.3.15.2">Duma o Gikimoi iwisioho kali o sone ma rabano, de magena ngomi masirete miwikeleloka so minisingangasu nginika.</s>
     </seg>
     <seg type="verse" id="b.ACT.3.16">
      <s id="b.ACT.3.16.1">So ngomi lo miopiricaya o Yesus Awi kuasa magena, so o nyawa wolulugu niwinanakoka de niwikokeleloka, una manena wiputuruka.</s>
      <s id="b.ACT.3.16.2">Sababu miapiricaya o Yesuska, so una manena iwisilohaka to ngini ningodu nia simaka.</s>
     </seg>
     <seg type="verse" id="b.ACT.3.17">
      <s id="b.ACT.3.17.1">Ai gianongoru!</s>
      <s id="b.ACT.3.17.2">Nako ngini gena, ngohi tanako itiaika to ngini nia roriri de ngini masirete nia manara qatotorou o Yesuska, ma ngale gena ngini niwinakowa, ena gena Una magena o Salamati ma Kolano.</s>
     </seg>
     <seg type="verse" id="b.ACT.3.18">
      <s id="b.ACT.3.18.1">Duma komagena o Gikimoi wosiganapu maro o kia wasulo iqomaka to Una Awi nabi-nabi, la inasingangasu ngoneka, ena gena bilasu o Salamati ma Kolano gena wamake o sangisara.</s>
     </seg>
     <seg type="verse" id="b.ACT.3.19">
      <s id="b.ACT.3.19.1">Sababu nia manara o Yesuska komagena, so bilasu nimatoba de nia dorou moi-moi niodongosa de nimabolutu niwimote o Gikimoika, la Una asa wapiki to ngini nia dorou magena.</s>
     </seg>
     <seg type="verse" id="b.ACT.3.20">
      <s id="b.ACT.3.20.1">La o orasi o kia bato de o Jou asa wahino nginika, so nia sininga wosiputuru de lo asa iwisulo o Yesus o Salamati ma Kolano wahino nginika, Una magena o Gikimoi wihirika ma ngale ngini.</s>
     </seg>
     <seg type="verse" id="b.ACT.3.21">
      <s id="b.ACT.3.21.1">Una bilasu o sorogaka wogoge sidago o Gikimoi Awi orasi imasidiado ma ngale o moi-moi o sorogaka de o duniaka wamuane, maro o Gikimoi wasulo iqomaka de Awi nabi-nabi inasingangasu ngoneka.</s>
     </seg>
     <seg type="verse" id="b.ACT.3.22">
      <s id="b.ACT.3.22.1">Ena gena, o Musa wotemo komanena, 'Done nia Jou Gikimoi asa witide to ngini nia nyawano de Una iwisulo la wahino nginika o nabi moi, koloko Una woisulo ngohi.</s>
      <s id="b.ACT.3.22.2">So bilasu Awi demo qangodu nisigise, maro o kia ma nabi wotetemo nginika, la nimatoba de nimatoduba.</s>
     </seg>
     <seg type="verse" id="b.ACT.3.23">
      <s id="b.ACT.3.23.1">Nakoso o nyawa nagoona la yamotewa maro o kia ma nabi wotetemo magena, ona magena o Gikimoi asa Awi nyawa ma dongirabano wasisupu de wasisa.'</s>
     </seg>
     <seg type="verse" id="b.ACT.3.24">
      <s id="b.ACT.3.24.1">Sababu ma nabi Samuel de o bi nabi ma duuruno, ona yangodu iqomaka o Gikimoi Awi demo isingangasu ma ngale o moi-moi o kia idadadi o orasi manena.</s>
     </seg>
     <seg type="verse" id="b.ACT.3.25">
      <s id="b.ACT.3.25.1">De Awi jaji o nabi-nabi isingongangasu magena ma meta nginika, de kiaka nanga ete de nanga topora yodupa yacoho o Gikimoi Awi jaji wotetemo o Abrahamka, 'ma ngale ngona, de ani ngopa, de lo ani danoku so o bi bangsa qangodu o duniaka done asa Ai laha yamake,' de o jaji magena lo ma meta nginika.</s>
     </seg>
     <seg type="verse" id="b.ACT.3.26">
      <s id="b.ACT.3.26.1">Ma ngale komagena o Gikimoi o Yesus wihiri maro Awi Leleani moi, so wahino woqomano ma ngale ngini o Yahudika, la komagena o Gikimoi Awi laha winisidumu nginika la ngini ningodu aku nimatoba de niodongosa nia manara moi-moi qatotorou magena."</s>
     </seg>
    </div>
    <div type="chapter" id="b.ACT.4">
     <seg type="verse" id="b.ACT.4.1">
      <s id="b.ACT.4.1.1">Ma orasi o Petrus de o Yohanes o bi nyawa magena ka yabobicarasi, de o Yahudika manga bi imam, de o Gikimoi Awi Tahu ma jojaga manga sahe moi una magena, de lo o Sadukika ma nyawa yahino onaka.</s>
     </seg>
     <seg type="verse" id="b.ACT.4.2">
      <s id="b.ACT.4.2.1">De ona ingamo sababu o Petrus de o Yohanes yodoto o bi nyawaka itemo o Yesus wisioho kali o nyawa isosone manga sidongirabano, so igogou o nyawa isosoneka done aku ioho kali.</s>
     </seg>
     <seg type="verse" id="b.ACT.4.3">
      <s id="b.ACT.4.3.1">Mutuwade magegena so ona yahino o Petrus de o Yohanes yatago de o buika yasingosaka, de sababu qaputuka, so kagena yasidodogusi o putu moi ma bati ma goginitano.</s>
     </seg>
     <seg type="verse" id="b.ACT.4.4">
      <s id="b.ACT.4.4.1">Duma o bi nyawa o Petrus de o Yohanes manga dodoto yoiiseka gena, yadadala o Yesus iwipiricayaka.</s>
      <s id="b.ACT.4.4.2">So o orasi magena o nyawa ipipiricaya manga dala yodogo kali so yangodu he yacala motoha.</s>
     </seg>
     <seg type="verse" id="b.ACT.4.5">
      <s id="b.ACT.4.5.1">Ma langino o Mahkamah Agama ma nyawa ona yangodu o Yahudika imatolomuno, ena gena o Yahudika manga roriri de lo o bi guru agama.</s>
     </seg>
     <seg type="verse" id="b.ACT.4.6">
      <s id="b.ACT.4.6.1">Ona imatolomuno de ma Imam Wilalamo o Hanas, de ona yaruwange yadahe to una awi gianongoru, ena gena o Kayafas, de o Yohanes, de o Aleksander de lo awi gianongoru ma binukali.</s>
     </seg>
     <seg type="verse" id="b.ACT.4.7">
      <s id="b.ACT.4.7.1">De o Petrus de o Yohanes yangaho manga simaka, so yasano, "De o kuasa kiano, eko naguuna winisulo, so aku ngini niaaka o nyawa wolulugu una magena niwisiloha."</s>
     </seg>
     <seg type="verse" id="b.ACT.4.8">
      <s id="b.ACT.4.8.1">O Petrus de o Gurumi Qatetebi Awi kuasa qaasu-asu wipareta, de wosango wotemo, "Baba-baba, o Mahkamah Agama ningodu de lo o Israelka manga roriri.</s>
     </seg>
     <seg type="verse" id="b.ACT.4.9">
      <s id="b.ACT.4.9.1">O wange manena nimisasano ngomika, sababu o loha miaaka o nyawa wolulugu moika de ma sababu lo idodooha o nyawa una magena miwisilohaka,</s>
     </seg>
     <seg type="verse" id="b.ACT.4.10">
      <s id="b.ACT.4.10.1">hika la ngini bilasu nianako, de ngone o Israelka ma nyawa inangodu lo bilasu panako, ma ngale o Salamati ma Kolano, o Yesus o Nazaretno ma nyawa, to Una Awi kuasa so o nyawa una manena womaookoye to ngini nia simaka una wilohaka.</s>
      <s id="b.ACT.4.10.2">O Yesus Una magena ngini niwisidasangahadika, duma o Gikimoi wisioho kali o sone ma rabano.</s>
     </seg>
     <seg type="verse" id="b.ACT.4.11">
      <s id="b.ACT.4.11.1">Ma ngale o Yesus niwihoholu gena o Gikimoi Awi Jaji ma Buku ma gimina moika asa itemo komanena, 'O teto o tukang yahoholu de yapapakewa magena done asa isiaka de idadi o tahu ma sosoqe ma teto ma nonoma.'</s>
     </seg>
     <seg type="verse" id="b.ACT.4.12">
      <s id="b.ACT.4.12.1">So cawali o Yesus bato aku ngone wonasisalamati.</s>
      <s id="b.ACT.4.12.2">Sababu o dunia ma qokuka o nyawa ma somoa moi lo yahiwa o Gikimoi Awi kuasa wihike la aku ngone wonasisalamati."</s>
     </seg>
     <seg type="verse" id="b.ACT.4.13">
      <s id="b.ACT.4.13.1">O Mahkamah Agama yohairani icarawa sababu ona yakelelo o Petrus de o Yohanes manga modo lo ihiwa, de kiali ona yanako igogou ona yasinoto magena o nyawa yauuqu de manga sakola ihiwa.</s>
      <s id="b.ACT.4.13.2">So kagena de asa ona yanako ona yasinoto magena iqomaka o Yesus Awi dodiao.</s>
     </seg>
     <seg type="verse" id="b.ACT.4.14">
      <s id="b.ACT.4.14.1">Duma ona magena yasango yaakuwa, sababu yakelelo o nyawa wisilolohaka una womaokoye kagena o Petrus de o Yohanes manga dateka.</s>
     </seg>
     <seg type="verse" id="b.ACT.4.15">
      <s id="b.ACT.4.15.1">So kagena de ona yasulo o Petrus de o Yohanes isupu o Mahkamah Agama ma rihono, la ma ngale ona imatekefakati.</s>
     </seg>
     <seg type="verse" id="b.ACT.4.16">
      <s id="b.ACT.4.16.1">So ona itemo, "O kia bilasu ngone paaka o nyawa yasinoto magenaka.</s>
      <s id="b.ACT.4.16.2">O bi nyawa o Yerusalemka igogoge yangodu yanakoka ona yaaka o nonako ihahairani manena foloisi ilamo.</s>
      <s id="b.ACT.4.16.3">So ngone lo akuwa potemo magena ikulai.</s>
     </seg>
     <seg type="verse" id="b.ACT.4.17">
      <s id="b.ACT.4.17.1">Duma hino la bilasu ngone pangamo ona magena ma ngale o Yesus qabolosi isihabari o bi nyawaka, la upa sidago o nyawa foloisi yadala yoise de yanako o nyawa wolulugu una wisilohaka."</s>
     </seg>
     <seg type="verse" id="b.ACT.4.18">
      <s id="b.ACT.4.18.1">Mutuwade ona yaaso yasinoto magena la iwosa kali, de yangamo itemo, "Qabolosi o Yesus niwisihabari eko ma ngale o Yesus gena upa he o nyawaka niadoto."</s>
     </seg>
     <seg type="verse" id="b.ACT.4.19">
      <s id="b.ACT.4.19.1">Duma o Petrus de o Yohanes isango itemo, "Ngini masirete niahiri kasi o kia itero o Gikimoi Awi simaka: Pinisigise nginika eko bilasu powisigise o Gikimoika.</s>
     </seg>
     <seg type="verse" id="b.ACT.4.20">
      <s id="b.ACT.4.20.1">Ngomi miholu mimatogu, sababu misibicara maro o kia ngomi masirete miakeleloka Una waaaka de miiseka Una wotetemo gena."</s>
     </seg>
     <seg type="verse" id="b.ACT.4.22">
      <s id="b.ACT.4.22.1">So o Mahkamah Agama ka yangamo ifoloi onaka, sababu o nonako ihahairani idadika de o nyawa moi awi umuru he o taungu moruha ifoloi una magena wisilohaka, sidago o bi nyawa yangodu ona lo o Gikimoi wigilirika, so ma ngeko ihiwa ma ngale yasisala de yasisangisara ona magena.</s>
      <s id="b.ACT.4.22.2">So kagena de yasinoto ona magena asa yapalakoka.</s>
     </seg>
     <seg type="verse" id="b.ACT.4.23">
      <s id="b.ACT.4.23.1">La o Petrus de o Yohanes yapalakoka, de ona iliho kali to ona manga dodiao ipipiricayaka, so isingangasu o kia maro o imamka ma bi sahe de o Yahudika manga roriri manga gangamo yasitetemoka gena.</s>
     </seg>
     <seg type="verse" id="b.ACT.4.24">
      <s id="b.ACT.4.24.1">So ma orasi ona iise, de ona manga sininga ka ka moi isumbayang o Gikimoika itemo, "Ya, Jou Nokokuasa!</s>
      <s id="b.ACT.4.24.2">O dunia, de o dipa, de lo o teo moi-moi qangodu de ma raba gena to Ngona Ani gia ma goguto.</s>
     </seg>
     <seg type="verse" id="b.ACT.4.25">
      <s id="b.ACT.4.25.1">To Ngona Ani Gurumi Qatetebi wipareta to ngomi mia topora o Daud, sidago ma orasi magena Ani leleani una masirete wotemo, 'Qadoohaso iqoqoma o Yahudika ma nyawa yasowo yatoosa ifoloi, de qadoohaso o Yahudika manga fakati ma faida ihiwa.</s>
     </seg>
     <seg type="verse" id="b.ACT.4.26">
      <s id="b.ACT.4.26.1">Sidago o bi kolano o dunia ma rabaka de o bi roriri imatolomu de imatekefakati la yakudoti o Jou de lo Una wisitatapu maro o Salamati ma Kolano gena.'</s>
     </seg>
     <seg type="verse" id="b.ACT.4.27">
      <s id="b.ACT.4.27.1">Ya Gikimoi, maro o Daud wotetemoka so ona imatolomu o kota manenaka, ena gena ma Kolano Herodes, de o Pontius Pilatus, de o Yahudika ma nyawa yasowo de lo o Israelka ma bi nyawa imatekefakati la iwidanggutu o Yesus Ani Leleani witetebi, de nowitideka wodadi o Salamati ma Kolano.</s>
     </seg>
     <seg type="verse" id="b.ACT.4.28">
      <s id="b.ACT.4.28.1">Ona o kota manenaka imatolomuno ma ngale iwidanggutu o Yesus, maro iqomaka to Ngona Ani dupa so nositatapu qaboloka bilasu idadi de imaaka.</s>
     </seg>
     <seg type="verse" id="b.ACT.4.29">
      <s id="b.ACT.4.29.1">Ya, Jou!</s>
      <s id="b.ACT.4.29.2">O orasi manena Ngona masirete nakelelo ona imisimahawa ngomi mitagi misihabarili, so tanu ngomi, to Ngona Ani leleani manena, nomiriwo la mitagi misihabari Ani habari qaloloha, de upa lo mimodo.</s>
     </seg>
     <seg type="verse" id="b.ACT.4.30">
      <s id="b.ACT.4.30.1">Komagena lo Ani kuasa nosikelelo la o nyawa yasisiri nasiloha de o bi nonako ihahairani ifoloisi nosidadi dede o Yesus Awi kuasa, Ani Leleani witetebi gena."</s>
     </seg>
     <seg type="verse" id="b.ACT.4.31">
      <s id="b.ACT.4.31.1">Ma orasi isumbayang qabolo o riho imatotolomuka magena ihiti.</s>
      <s id="b.ACT.4.31.2">De o Gurumi Qatetebi Awi kuasa qaasu-asu iwosa ona yangoduku, so wopareta sidago o habari qaloloha o Gikimoino isihabari de manga modo lo ihiwa.</s>
     </seg>
     <seg type="verse" id="b.ACT.4.32">
      <s id="b.ACT.4.32.1">O orasi magena o nyawa ipipiricaya yangodu imatekerimoi so to ona manga sininga ka ka moi.</s>
      <s id="b.ACT.4.32.2">So o nyawa moi lo yahiwa to una awi arata masirete de womadengoka, duma o nyawa moi la kanaga awi arata moi-moi qangodu de maena unaka, magena imatero ka to ona yangodu.</s>
     </seg>
     <seg type="verse" id="b.ACT.4.33">
      <s id="b.ACT.4.33.1">De o kuasa ilalamo o rasul ona magena yosingangasu igogou o Jou Yesus wooho kali o sone ma rabano, so o Gikimoi Awi laha foloisi wasidumu onaka.</s>
     </seg>
     <seg type="verse" id="b.ACT.4.34">
      <s id="b.ACT.4.34.1">De kanaga o nyawa yangodu manga oho ma rabaka ka moi lo waali ikurangi.</s>
      <s id="b.ACT.4.34.2">Sababu nagoona de manga tonaka de lo manga tahuka gena, itagi isiija la ma ija magena yaaho,</s>
     </seg>
     <seg type="verse" id="b.ACT.4.35">
      <s id="b.ACT.4.35.1">so yahike de kagena yasicoho o bi rasulka.</s>
      <s id="b.ACT.4.35.2">De o pipi magena asa o bi rasul yasitoku onaka, yamote o nyawamoi-nyawamoi manga kurangi ma lamo.</s>
     </seg>
     <seg type="verse" id="b.ACT.4.36">
      <s id="b.ACT.4.36.1">Komagena imaaka so o Yusuf, una o Lewi ma nyawa moi awi sihino o Siprusno, de o bi rasulka iwisiaso lo o Barnabas (ma ngale una o orasi isigeto-geto o nyawa ipopeleso wasiduduga),</s>
     </seg>
     <seg type="verse" id="b.ACT.4.37">
      <s id="b.ACT.4.37.1">una magena wotagi to una awi tona masirete wosiija so ma ija magena wahike wasicoho o bi rasulka.</s>
     </seg>
    </div>
    <div type="chapter" id="b.ACT.5">
     <seg type="verse" id="b.ACT.5.1">
      <s id="b.ACT.5.1.1">Duma kanaga lo o nyawa moi awi ronga o Ananias.</s>
      <s id="b.ACT.5.1.2">Una de ma peqeka ami ronga ongo Safira ona yasinoto lo manga arata to ona moi isiijaka.</s>
     </seg>
     <seg type="verse" id="b.ACT.5.2">
      <s id="b.ACT.5.2.1">De o arata magena ma ija ma sononga una dede ma peqeka imakanako so wadiahika, awi ngale to una awi gimina masirete, de ka cawali ma sononga una wotagi so o bi rasulka wasicoho de wosingangasu ma ija ma lamo gena kamagena.</s>
     </seg>
     <seg type="verse" id="b.ACT.5.3">
      <s id="b.ACT.5.3.1">Kagena de o Petrus wotemo, "Ce, Ananias!</s>
      <s id="b.ACT.5.3.2">Qadoohaso nomasimaha o Iblis ani sininga yapareta la o Gurumi Qatetebi nowikulai so ani tona ma ija ma pipi ma sononga nadiahika.</s>
     </seg>
     <seg type="verse" id="b.ACT.5.4">
      <s id="b.ACT.5.4.1">Igogou, ani tona magena nosiija waasi gena to ngona, so nako nodupawa, upa he nosiija.</s>
      <s id="b.ACT.5.4.2">De igogou ani tona magena lo nosiijaka ma pipi lo to ngona, so nako nodupa ka ma sononga nahike, upa he nokulai de notemo ma ija ma lamo cawali kamagena.</s>
      <s id="b.ACT.5.4.3">De imaaka idodooha so ani sininga ma rabano nosimaha o dorou ibao sidago naaka maro komanena.</s>
      <s id="b.ACT.5.4.4">So, igogou, ngona o nyawa nakulaiwa, duma o Gikimoi nowikulaika bai!"</s>
     </seg>
     <seg type="verse" id="b.ACT.5.5">
      <s id="b.ACT.5.5.1">O Ananias o demo qangodu magena woise, de ka awi sone irubaku.</s>
      <s id="b.ACT.5.5.2">Sababu komagena o Gikimoi wifanggali unaka, so o bi nyawa kiaka bato yogiise o hali idadadi magena, ona yangodu ka yamodo poli.</s>
     </seg>
     <seg type="verse" id="b.ACT.5.6">
      <s id="b.ACT.5.6.1">So kagena de o bi gohiduuru yahino, so una awi rohe magena yasao, de yatide isisupu la itagi yapoosu.</s>
     </seg>
     <seg type="verse" id="b.ACT.5.7">
      <s id="b.ACT.5.7.1">Nagala o orasi saange ipasa de ma peqeka mowosa, duma muna magena manakowa o kia idadadika.</s>
     </seg>
     <seg type="verse" id="b.ACT.5.8">
      <s id="b.ACT.5.8.1">So o Petrus wosano munaka, "Hika nodedemo ngohika, igogou to ngini nia tona ma ija cawali ma lamo manena?"</s>
      <s id="b.ACT.5.8.2">De muna mosango motemo, "Iteroka, ma ija cawali ma lamo magena."</s>
     </seg>
     <seg type="verse" id="b.ACT.5.9">
      <s id="b.ACT.5.9.1">So kagena de o Petrus wotemo munaka, "Qadoohaso ngona de ani roka nimafakati so o Jou Awi Gurumi niwidahake niwikulai, la upa o fanggali niamake.</s>
      <s id="b.ACT.5.9.2">Hika ani ngau naleo de noisesi!</s>
      <s id="b.ACT.5.9.3">O bi nyawa ani roka wipopoosu gena he ilihoka, so ngona lo done nimoku de nisisupu."</s>
     </seg>
     <seg type="verse" id="b.ACT.5.10">
      <s id="b.ACT.5.10.1">O orasi magena qabolo muna masoneka, de o Petrus awi qohuku moduruba.</s>
      <s id="b.ACT.5.10.2">So ma orasi o bi gohiduuru magena iwosa, ona imikelelo muna mosoneka, so ami rohe magena yaaho la itagi yapoosu de ma roka yasikadateku.</s>
     </seg>
     <seg type="verse" id="b.ACT.5.11">
      <s id="b.ACT.5.11.1">Sababu komagena o Gikimoi womifanggali ongo Safira, so o bi gogobu yangodu kagenadahu de o bi nyawa ma somoa o hali magena yogogiise, ona yangodu lo foloisi yamodo.</s>
     </seg>
     <seg type="verse" id="b.ACT.5.12">
      <s id="b.ACT.5.12.1">O bi rasul o kawasa manga sidongirabaka o nonako ihahairani yaaka idala.</s>
      <s id="b.ACT.5.12.2">De o bi nyawa ipipiricaya yangodu imatekerimoi so o Gikimoi Awi Tahu o Salomo awi Serambi ma rabaka imatolomuno.</s>
     </seg>
     <seg type="verse" id="b.ACT.5.13">
      <s id="b.ACT.5.13.1">De ngaroko o bi nyawa ipipiricaya waasi moi lo waali ibarani yahino imatolomu de ona magena, duma o kawasa ona yangodu yagiliri.</s>
     </seg>
     <seg type="verse" id="b.ACT.5.14">
      <s id="b.ACT.5.14.1">De o bi nyawa iwipipiricaya o Jou Yesuska foloisi idogo-dogo de yahino imatolomu, bai yanau bai lo o ngopeqeka, so ona magena foloisi yadala.</s>
     </seg>
     <seg type="verse" id="b.ACT.5.15">
      <s id="b.ACT.5.15.1">Ma ngale o nonako ihahairani o bi rasul yaakaka, so o nyawa manga jongutu eko manga dangi yatota o ngekoka yahado, de yasisiri asa yatide de yatota so kagena yahadoku, la hitilahi o Petrus nogena wakahino de awi gurumi yadahe onaka.</s>
     </seg>
     <seg type="verse" id="b.ACT.5.16">
      <s id="b.ACT.5.16.1">De o Yerusalem ma kota ma sigilolino ma bi nyawa itutuo yahino, manga nyawa yasisiri de yakokitoka yangaho, de ona yangodu yasilohaka.</s>
     </seg>
     <seg type="verse" id="b.ACT.5.17">
      <s id="b.ACT.5.17.1">Kagena ma Imam Wilalamo de to una awi nyawa wiririwo, ona magena o Sadukika ma nyawa, yahino manga sininga ma danggutu ma ngale o kawasa yadupa kawa onaka, so yadoosa o bi rasulka.</s>
     </seg>
     <seg type="verse" id="b.ACT.5.18">
      <s id="b.ACT.5.18.1">So o bi rasul ona magena yatagoka de buika yasingosaka.</s>
     </seg>
     <seg type="verse" id="b.ACT.5.19">
      <s id="b.ACT.5.19.1">Duma qaputuku de o Jou Awi malaikat moi yahino o bui ma ngora yapelenga de yangaho so yasisupu o buino.</s>
      <s id="b.ACT.5.19.2">So kagena de o malaikat magena yasulo onaka,</s>
     </seg>
     <seg type="verse" id="b.ACT.5.20">
      <s id="b.ACT.5.20.1">"Hika nitagi o Gikimoi Awi Tahuka, de niasingangasu o bi nyawaka o demo qangodu ma ngale o oho ikokakali manena."</s>
     </seg>
     <seg type="verse" id="b.ACT.5.21">
      <s id="b.ACT.5.21.1">Mutuwade o bi rasul magena yamote so ma goginitano ona itagi iwosa o Gikimoi Awi Tahu ma lolohaka la idoto kali.</s>
      <s id="b.ACT.5.21.2">Ma orasi magena lo ma Imam Wilalamo de to una awi nyawa wiririwo yahino de o Yahudika manga roriri, so ona yangodu o Mahkamah Agama ma nyawa imatolomu, de yojajaga yasulo itagi o buika, la o bi rasul yangoso de yangaho onano.</s>
     </seg>
     <seg type="verse" id="b.ACT.5.22">
      <s id="b.ACT.5.22.1">Duma ma orasi yojajaga yasusulo magena imasidiado, o bi rasul o bui ma rabaka he yahiwaka.</s>
      <s id="b.ACT.5.22.2">So ona iliho de isingangasu onaka,</s>
     </seg>
     <seg type="verse" id="b.ACT.5.23">
      <s id="b.ACT.5.23.1">"O baba-baba, ngomi miakelelo o bui ma ngora iperesuka de yakucika, de yojajaga lo kagena o ngoraka yojagaka, duma ma orasi ngomi o ngora magena miapelenga, kadoka o bui ma rabaka o rasul ka moi lo miwimakewa bai!"</s>
     </seg>
     <seg type="verse" id="b.ACT.5.24">
      <s id="b.ACT.5.24.1">So o Gikimoi Awi Tahu ma jojaga manga sahe moi de o imamka ma bi sahe o habari magena iise, de ona igamamu o kia idadi de o bi rasul ona magena.</s>
     </seg>
     <seg type="verse" id="b.ACT.5.25">
      <s id="b.ACT.5.25.1">Kagena de o nyawa moi wahino de o habari woaho so wodedemo, "We!</s>
      <s id="b.ACT.5.25.2">Hika nitagi nianano!</s>
      <s id="b.ACT.5.25.3">O bi nyawa ngini o buika niasingongosaka gena o orasi manena ona kadoke naga o Gikimoi Awi Tahuka, de o nyawa yadoto kali."</s>
     </seg>
     <seg type="verse" id="b.ACT.5.26">
      <s id="b.ACT.5.26.1">So kagena de o Gikimoi Awi Tahu ma jojaga ona de moili to ona manga sahe o bi rasul magena yangosoka, duma o bi jojaga he yangangapo kawa, sababu yamodo nako yangangapo done o nyawa yadadala yatoosa de o teto yasipaka.</s>
     </seg>
     <seg type="verse" id="b.ACT.5.27">
      <s id="b.ACT.5.27.1">So o bi rasul ona magena yatota de yasingosa o Mahkamah Agama ma nyawaka yasirisima.</s>
      <s id="b.ACT.5.27.2">La ma Imam Wilalamo gena ona wakalaki</s>
     </seg>
     <seg type="verse" id="b.ACT.5.28">
      <s id="b.ACT.5.28.1">wotemo, "Ngomi gena he minisimaha kawa de minisulo qaboloka, upa lo ngini o bi nyawa niadoto kali de o nyawa Una magena Awi dodoto.</s>
      <s id="b.ACT.5.28.2">Duma o orasi manena ngini masirete niaaka kali.</s>
      <s id="b.ACT.5.28.3">Ce!</s>
      <s id="b.ACT.5.28.4">So ngini o dodoto magena nisihabari o Yerusalem ma sigilolika, de ngini o ronga ma dorou nimigaka sidago nitemo o nyawaka, igogou de o sababu ngomi miaka sidago o nyawa Una magena wosone."</s>
     </seg>
     <seg type="verse" id="b.ACT.5.29">
      <s id="b.ACT.5.29.1">So kagena de o Petrus de o rasul ma somoa isango itemo, "Ngomi gena o nyawa miamotewa, so bilasu o Gikimoika miwimote.</s>
     </seg>
     <seg type="verse" id="b.ACT.5.30">
      <s id="b.ACT.5.30.1">Sababu to ngone nanga ete de nanga topora manga Gikimoi o Yesus iwisiohoka o sone ma rabano, ena gena o Yesus niwisidodasangahadika.</s>
     </seg>
     <seg type="verse" id="b.ACT.5.31">
      <s id="b.ACT.5.31.1">Komagena lo o Gikimoi wisidola de Awi girinaka wisitami la Una Wokolano de Wasisalamati, la Una magena aku womadadi o ngeko so ngone o Israelka ma nyawa nanga dorouno pomatoba de pomatoduba la o Gikimoi wonasiapongu.</s>
     </seg>
     <seg type="verse" id="b.ACT.5.32">
      <s id="b.ACT.5.32.1">De ngomi manena o moi-moi o Yesuska idadadi gena miakeleloka de mianakoka, so bilasu misingangasu, de o Gurumi Qatetebi lo wosingangasuka, kiaka o Gurumi magena o Gikimoi wahike o nyawa nagoona iwisigise Unaka."</s>
     </seg>
     <seg type="verse" id="b.ACT.5.33">
      <s id="b.ACT.5.33.1">Ma orasi o Mahkamah Agama ma nyawa iise to ona manga demo magena, de ona ifoloi yatoosa so imatekefakati la tanu o bi rasulka magena yatooma.</s>
     </seg>
     <seg type="verse" id="b.ACT.5.34">
      <s id="b.ACT.5.34.1">Duma kanaga o Mahkamah Agama ma nyawa moi o Farisika awi ronga o Gamaliel, una magena o Yahudika manga guru agama moi de o nyawa yangodu iwihoromati.</s>
      <s id="b.ACT.5.34.2">Una magena womaoko de wosulo la o bi rasul magena yasisupu kasi ma duduka o orasi ma cunu.</s>
     </seg>
     <seg type="verse" id="b.ACT.5.35">
      <s id="b.ACT.5.35.1">Qabolo de o Mahkamah Agama ma nyawa onaka magena o sitiari una wahike, de wotemo, "Ai dodiao de o ria de o gianongoru!</s>
      <s id="b.ACT.5.35.2">Nimasosiningasi nakoso o kia naga niaaka o bi nyawa ona manenaka.</s>
     </seg>
     <seg type="verse" id="b.ACT.5.36">
      <s id="b.ACT.5.36.1">Sababu iqoqoma idadika o Teudas womasihie de awi nonau wosidumu, sidago o nyawa yaratu iha kanaga iwimote-mote una.</s>
      <s id="b.ACT.5.36.2">Duma ma duuru una witoomaka, so awi nonau magena lo isisaka sidago lo awi nyawa wimomote iloqa ipiringaka.</s>
     </seg>
     <seg type="verse" id="b.ACT.5.37">
      <s id="b.ACT.5.37.1">Magena qabolo, de o nyawa ma gegeto ma orasika, kanaga o Galileano ma nyawa moi, awi ronga o Yudas, una wononau sidago o nyawa yadala imatinga de iwisigise cawali una.</s>
      <s id="b.ACT.5.37.2">Duma una lo witoomaka, de awi nyawa wimomote lo iloqa ipiringaka.</s>
     </seg>
     <seg type="verse" id="b.ACT.5.38">
      <s id="b.ACT.5.38.1">So o bi gianongoru, o orasi manena tosidadu tinisibicara nginika, upa lo o kia naga moi niaaka o bi nyawa ona magenaka, duma niaqohaka bato.</s>
      <s id="b.ACT.5.38.2">Nakoso to ona manga dodoto magena ma sihino la o nyawano, done asa qasisaka so he isihabari kawa.</s>
     </seg>
     <seg type="verse" id="b.ACT.5.39">
      <s id="b.ACT.5.39.1">Duma nakoso magena ma sihino o Gikimoino, done asa niatogu niaakuwa.</s>
      <s id="b.ACT.5.39.2">So done ma duuru asa niakelelo igogou o Gikimoi niwilawangi."</s>
      <s id="b.ACT.5.39.3">O Gamaliel awi sitiari magena o Mahkamah Agama ma nyawa ona magena isigise de yaqehe qaloha, so imatekefakati upa ona yatooma.</s>
     </seg>
     <seg type="verse" id="b.ACT.5.40">
      <s id="b.ACT.5.40.1">So kagena de o bi rasul magena yaaso iwosa kali, de yasulo la yangangapo, de yasibobita ma ngale o Yesus gena yaaku kawa o bi nyawaka isihabari.</s>
      <s id="b.ACT.5.40.2">Qaboloka asa o bi rasul magena yapalako.</s>
     </seg>
     <seg type="verse" id="b.ACT.5.41">
      <s id="b.ACT.5.41.1">So o bi rasul ona magena o Mahkamah Agamano isupu de manga nali de manga more, sababu o Gikimoi wasitatapu so ma ngale o Yesus bilasu o sangisara de o totadi yamake.</s>
     </seg>
     <seg type="verse" id="b.ACT.5.42">
      <s id="b.ACT.5.42.1">De o wange isigeto ona itola-tolawa, o Gikimoi Awi Tahuka de o bi nyawa manga tahuka, yahika la yadoto de isihabari o habari qaloloha ma ngale o Yesus Una magena o Salamati ma Kolano.</s>
     </seg>
    </div>
    <div type="chapter" id="b.ACT.6">
     <seg type="verse" id="b.ACT.6.1">
      <s id="b.ACT.6.1.1">O orasi magena o Yahudika ma nyawa o Yesus wipipiricaya foloisi idogo-dogo, de kagena de o Yahudika ma nyawa iyoyunanika imatekesikoholu de o Yahudika, so ona iyoyunanika itemo, "O wange isigeto o oho ma roriwo yasitoku de mia ngopeqeka ibabaloka manga gimina ikurangi."</s>
     </seg>
     <seg type="verse" id="b.ACT.6.2">
      <s id="b.ACT.6.2.1">Ma sababu magegena, so manga rasul yamogiowo de sinoto o bi nyawa ipipiricaya yangodu yatolomuno, de itemo onaka, "Qalohawa, nakoso ngomi mimatogu o habari qaloloha misihabari la ka o oqo de o udo misidailako.</s>
     </seg>
     <seg type="verse" id="b.ACT.6.3">
      <s id="b.ACT.6.3.1">So, ai dodiao nipipiricaya, nakoso qaloha, de hika niahiri o nyawa yatumudingi to ngini nia sidongirabano nianako icocawaro de o Gurumi Qatetebi Awi kuasa qaasu-asu manga sininga wapareta, de asa ngomi ona magenaka miahike o oho ma roriwo ma manara.</s>
     </seg>
     <seg type="verse" id="b.ACT.6.4">
      <s id="b.ACT.6.4.1">De ngomi manena o orasi isigeto-geto ka misumbayang de ka o habari qaloloha misihabari bato."</s>
     </seg>
     <seg type="verse" id="b.ACT.6.5">
      <s id="b.ACT.6.5.1">O bi rasul manga duga de manga sidailako magena ona yangodu isimote qaloha.</s>
      <s id="b.ACT.6.5.2">So kagena de ona o nyawa yatumudingi yahiri, ena gena moi awi ronga o Stefanus, una magena awi piricaya qaputuru de lo awi sininga qaasu-asu o Gurumi Qatetebi wapareta, komagena lo yahihirika o Filipus, o Prokhorus, o Nikanor, o Timon, o Parmenas de lo o Nikolaus,una magena awi sihino o Antiokhia ma kotano de una o Yahudika ma nyawa wisowo duma iqoqomasi o Yahudika manga agama asa wamoteka.</s>
     </seg>
     <seg type="verse" id="b.ACT.6.6">
      <s id="b.ACT.6.6.1">De o nyawa yatumudingi magena yatota o bi rasulka, la manga gia yahado yatumudingiku de isumbayang ma ngale o gogobu manga oho ma manara gena yaaka.</s>
     </seg>
     <seg type="verse" id="b.ACT.6.7">
      <s id="b.ACT.6.7.1">La imaaka komagena, so o bi nyawa o habari qaloloha isigogigise de ipipiricaya foloisi yadala.</s>
      <s id="b.ACT.6.7.2">De o Yerusalemka o bi nyawa ipipiricaya foloisi idogo-dogo de o bi imamka lo yadala imote de ipiricayaka.</s>
     </seg>
     <seg type="verse" id="b.ACT.6.8">
      <s id="b.ACT.6.8.1">O Stefanus una magena o Gikimoi Awi laha de Awi kuasa iwisidumuka, sidago una o nonako ihahairani ifoloisi ilamo waaka o Yahudi ma kawasa manga simaka.</s>
     </seg>
     <seg type="verse" id="b.ACT.6.9">
      <s id="b.ACT.6.9.1">Duma manga roriri yamuruo naga o Stefanus wisiholu.</s>
      <s id="b.ACT.6.9.2">Ona magena o nyawa o bolu moi yogogilalo kawa, manga puji ma tahu ma ronga o Libertini de manga sihino o Kirene ma kotano de o Aleksandria ma kotano, ona de lo o nyawa ma binuka o Kilikia ma daerano de lo o Asia ma daerano yahika la de o Stefanus imatekesikoholu.</s>
     </seg>
     <seg type="verse" id="b.ACT.6.10">
      <s id="b.ACT.6.10.1">Duma o nyawa moi lo iwisango yaakuwa, sababu o Stefanus wobicara de o Gurumi Qatetebi ma cawaro.</s>
     </seg>
     <seg type="verse" id="b.ACT.6.11">
      <s id="b.ACT.6.11.1">So kagena de ona yabaja de o pipi yahike o nyawa yamuruo nagaka, ma ngale ona bilasu itemo komanena, "Ngomi miiseka o nyawa una manena wisiceke o Gikimoi de lo Awi bobita o Musa walelefo."</s>
     </seg>
     <seg type="verse" id="b.ACT.6.12">
      <s id="b.ACT.6.12.1">Komagena so ona yasigaro o bi Yahudika ma nyawa, de manga roriri, de lo o bi guru agama la yahika o Stefanus iwitago de wingaho o Mahkamah Agamaka.</s>
     </seg>
     <seg type="verse" id="b.ACT.6.13">
      <s id="b.ACT.6.13.1">Kagena de ona yangaho o saksi yamuruo naga yatotodamatoko o Stefanuska, so ona itemo, "O nyawa manena o orasi isigeto-geto o Gikimoi Awi Tahu qatetebika, de o dorou wosibicara de lo o bobita o Gikimoino o Musa walelefo gena wosiceke.</s>
     </seg>
     <seg type="verse" id="b.ACT.6.14">
      <s id="b.ACT.6.14.1">Ena gena, ngomi miiseka una wotemo o Yesus, o Nazaret ma nyawa magena, done o Gikimoi Awi Tahu manena waruba, de asa watagali o bobita o Musa walelefoka gena ma ngale nanga adati de nanga galepu."</s>
     </seg>
     <seg type="verse" id="b.ACT.6.15">
      <s id="b.ACT.6.15.1">De o orasi magena o nyawa yangodu o Mahkamah Agama ma rabaka iwidekeri o Stefanuska, de asa iwikelelo to una awi jamani koloko ka o malaikat.</s>
     </seg>
    </div>
    <div type="chapter" id="b.ACT.7">
     <seg type="verse" id="b.ACT.7.1">
      <s id="b.ACT.7.1.1">Ma Imam Wilalamo wosano o Stefanuska, "Manga galaki qangodu magena igogou?"</s>
     </seg>
     <seg type="verse" id="b.ACT.7.2">
      <s id="b.ACT.7.2.1">Kagena de ma ngale manga sahe ma dogoi magena o Stefanus wasidapano wotemo, "Ai baba-baba de ai gianongoru!</s>
      <s id="b.ACT.7.2.2">Hika ningodu gena ai demo nisigise!</s>
      <s id="b.ACT.7.2.3">Ma orasi iqoqoma to ngone nanga ete de topora o Abraham o doku Haranka womatuluru waasi, so o Mesopotamia ma tona kasi, de o Gikimoi de Awi mulia isiru-siru gena womasimaneka,</s>
     </seg>
     <seg type="verse" id="b.ACT.7.3">
      <s id="b.ACT.7.3.1">de wotemo, 'Abram, hika la notagi kasi.</s>
      <s id="b.ACT.7.3.2">Ani tona de lo ani ria de ani gianongoru yangodu nadongosa de nokahika o tona ma somoa moika, kanaga Ngohi asa tonisidumu ngonaka.'</s>
     </seg>
     <seg type="verse" id="b.ACT.7.4">
      <s id="b.ACT.7.4.1">Mutuwade o Abraham awi doku Kasdim wodongosa so womatuluru wokahika o Haranka.</s>
      <s id="b.ACT.7.4.2">So kagena de awi baba wosoneka, de magena o Abraham una o Gikimoi wituluru kali o tona magenenano, kekiaka ngini lo niododogogeka o orasi manena.</s>
     </seg>
     <seg type="verse" id="b.ACT.7.5">
      <s id="b.ACT.7.5.1">Ngaroko, o tona magenena ka ma leta sutu lo o Gikimoi iwihikewa o Abrahamka, de ka o sanga moi lo iwihikewa la idadi to una awi tona, ma orasi awi ngopa ihiwasi, de o Gikimoi iwijaji o Abrahamka done asa o tona magenena iwihike o Abrahamka la wapusaka, ma bati awi ngopa, de awi dano, de lo awi galaweweku.</s>
     </seg>
     <seg type="verse" id="b.ACT.7.6">
      <s id="b.ACT.7.6.1">De manena lo o Gikimoi Awi demo unaka, 'Ani ngopa de ani dano done asa igoge maro o nyawa itatagino o doku ma somoaka, de o doku ma duhutu magena asa yaduhudu so yasidipito qasiri ma deka o taungu o ratu iha.</s>
     </seg>
     <seg type="verse" id="b.ACT.7.7">
      <s id="b.ACT.7.7.1">Duma Ngohi asa tafanggali qasiri o bangsa nagoona yasidodipito ona magenaka, qabolo de ona asa o doku magena yodongosa so yakahino o riho manenano de isuba Ngohika.'</s>
     </seg>
     <seg type="verse" id="b.ACT.7.8">
      <s id="b.ACT.7.8.1">So kagena de o Gikimoi wojaji o Abrahamka, de wotemo nako o Abraham awi nyawa la imasunaka, magena o nonako moi yaakaka ma ngale o jaji magena ona lo yodupa.</s>
      <s id="b.ACT.7.8.2">So o Abraham awi ngopa o Ishak wisibuoka, de asa wisuna ma orasi awi umuru o wange tupaangeka.</s>
      <s id="b.ACT.7.8.3">So komagena lo awi ngopa de awi dano o nonako magegena yacoho, ena gena o Ishak wisuna awi ngopa o Yakub de lo o Yakub wasuna awi ngopa yamogiowo de sinoto, ona magena to ngone nanga ete de nanga topora.</s>
     </seg>
     <seg type="verse" id="b.ACT.7.9">
      <s id="b.ACT.7.9.1">Ma orasi o Yakub awi ngopa yamogiowo de moi manga nongoru o Yusuf widoosa, de wisiija so wodadi o gilalo moi o Mesir ma tonaka.</s>
      <s id="b.ACT.7.9.2">Ngaroko komagena, o Gikimoi kanaga dede o Yusuf,</s>
     </seg>
     <seg type="verse" id="b.ACT.7.10">
      <s id="b.ACT.7.10.1">so wisisupu o sangisara ma gia ma sohano.</s>
      <s id="b.ACT.7.10.2">De ma orasi o Yusuf wahika ma Firaun o Mesir manga kolano wirisima, de wamake o Gikimoino o loa de o cawaro, sidago ma Firaun o Yusuf witide la wopareta o Mesir ma tonaka de lo ma Firaun awi kadato ma raba qangodu wapareta.</s>
     </seg>
     <seg type="verse" id="b.ACT.7.11">
      <s id="b.ACT.7.11.1">Qabolo de o Mesir ma dokuka o bare imasidiado, so o nyawa manga sangisara qatubuso, sidago nanga ete de nanga topora o Kanaanka lo manga ino ihiwa.</s>
     </seg>
     <seg type="verse" id="b.ACT.7.12">
      <s id="b.ACT.7.12.1">Ma orasi o Yakub wogiise o Mesir ma dokuka o gandum de maena, so ma nonomaka wasulo awi ngopa-ngopa, ena gena nanga ete de nanga topora, itagi imaija.</s>
     </seg>
     <seg type="verse" id="b.ACT.7.13">
      <s id="b.ACT.7.13.1">Ma orasi itagi imaija ma sinotoka, de o Yusuf womasinako awi ria-ria de awi nongoruka, de kagena asa wangaho ona o Mesir manga kolanoka, la una wanako itiai ona magena o Yusuf awi gianongoru.</s>
     </seg>
     <seg type="verse" id="b.ACT.7.14">
      <s id="b.ACT.7.14.1">So o Yusuf o habari wosidingo awi baba o Yakubka, wogolo una de awi gianongoru yamoritumudingi de motoha imatuluru yakahino o Mesir ma dokuka.</s>
     </seg>
     <seg type="verse" id="b.ACT.7.15">
      <s id="b.ACT.7.15.1">Komagena so idadi o Yakub womatuluru wakahuku wouti o Mesir ma dokuku.</s>
      <s id="b.ACT.7.15.2">So una de awi ngopa-ngopa, gena to ngone nanga ete de nanga topora lo kagena igoge sidago lo kagena isone.</s>
     </seg>
     <seg type="verse" id="b.ACT.7.16">
      <s id="b.ACT.7.16.1">Duma manga rohe asa yaaho so isigiliho o doku Sikhem o Kanaan ma tonaka, la yapoosu o boosu moi o Abraham wafanguka de o pipi o Hemor awi ngopa-ngopaka o Sikhem ma dokuka.</s>
     </seg>
     <seg type="verse" id="b.ACT.7.17">
      <s id="b.ACT.7.17.1">Ma orasi he idumuka o Gikimoi asa o Abraham awi ngopa wasigiliho kali, maro iqoqoma wojaji, de kagena o Mesirka to ngone nanga nyawa he yadalaka.</s>
     </seg>
     <seg type="verse" id="b.ACT.7.18">
      <s id="b.ACT.7.18.1">Ma duuruka, o kolano wisosomoa moi wopareta kali o Mesirka, de una magena o Yusuf winakowa.</s>
     </seg>
     <seg type="verse" id="b.ACT.7.19">
      <s id="b.ACT.7.19.1">O kolano una magena awi edekati wasidipito to ngone nanga nyawa, sidago wapareta manga ngopa asa isibubuoku yaumo de yaqohaka, la ma ngale o ngopa magena isoneka.</s>
     </seg>
     <seg type="verse" id="b.ACT.7.20">
      <s id="b.ACT.7.20.1">Ma dongoho magena lo o Musa asa wisibuo, una o ngopa moi wiloha icarawa.</s>
      <s id="b.ACT.7.20.2">O ngoosa saange una wipalihara ma baba awi tahu ma rabaka,</s>
     </seg>
     <seg type="verse" id="b.ACT.7.21">
      <s id="b.ACT.7.21.1">de asa wiumo qaboloku, de ma Firaun ma ngopa o jojaru moi mowitide so mowipalihara to muna ami kadato ma rabaka koloko ami ngopa masirete.</s>
     </seg>
     <seg type="verse" id="b.ACT.7.22">
      <s id="b.ACT.7.22.1">O Mesirka manga cawaro moi-moi wisidotoka, de una magena o nyawa moi awi bicara qaloha komagena lo awi manara qaloha.</s>
     </seg>
     <seg type="verse" id="b.ACT.7.23">
      <s id="b.ACT.7.23.1">Ma orasi o Musa awi umuru he o taungu moruhaka, de o wange moiku awi sininga ma dupa awi rabano ibao so wotagi awi nyawa o Israelka, watailako idodooha to ona manga oho.</s>
     </seg>
     <seg type="verse" id="b.ACT.7.24">
      <s id="b.ACT.7.24.1">Ma orasi magena una wakelelo awi nyawa moi o Mesirka ma nyawa wingangapo, so o Musa wahika o Israelka ma nyawa una magena iwiriwo, de wafanggali sidago o Mesirka ma nyawa una magena o Musa witooma.</s>
     </seg>
     <seg type="verse" id="b.ACT.7.25">
      <s id="b.ACT.7.25.1">Waaka komagena, sababu o Musa awi sininga ma dakolo to una awi nyawa o Israelka done asa yasahe, o Gikimoi Awi edekati asa wipake una la wasisupu ona o sangisara ma rabano.</s>
      <s id="b.ACT.7.25.2">Duma ona yasahewa.</s>
     </seg>
     <seg type="verse" id="b.ACT.7.26">
      <s id="b.ACT.7.26.1">Kagena de ma goginitano una wamake o Israelka ma nyawa yasinoto imakudubu, de una wotagi wangoho ona magena, de wotemo, 'Ai baba, ngini manena o bolu moi, qadoohaso ngini nimakudubu.'</s>
     </seg>
     <seg type="verse" id="b.ACT.7.27">
      <s id="b.ACT.7.27.1">Duma o nyawa moi wodudubu magena o Musa wisihitoka, de wotemo unaka, 'Nagoona nitide la ngona manena nomipareta de nomisidodapano ngomi manenaka.</s>
     </seg>
     <seg type="verse" id="b.ACT.7.28">
      <s id="b.ACT.7.28.1">Nagala ani edekati ma ngale ngohi lo asa noitooma, la imatero de kagunugo ma wange o Mesirka ma nyawa moi lo ngona nowitoomaka?'</s>
     </seg>
     <seg type="verse" id="b.ACT.7.29">
      <s id="b.ACT.7.29.1">O demo magena woise, de o Musa woloqa o Mesirno, so o Midian ma dokuka wogoge maro o nyawa itatagino.</s>
      <s id="b.ACT.7.29.2">De kagena asa wokawi so wamake o ngopa yanau yasinoto.</s>
     </seg>
     <seg type="verse" id="b.ACT.7.30">
      <s id="b.ACT.7.30.1">O taungu moruha ipasaka, de o malaikat moi imasimane o Musaka o tona ibobeleuka, gena o Sinai ma tala ma dateka, o ngangaru qatototopo ma rabano o uku isora.</s>
     </seg>
     <seg type="verse" id="b.ACT.7.31">
      <s id="b.ACT.7.31.1">O hali magegena wakelelo, de o Musa wohairani icarawa.</s>
      <s id="b.ACT.7.31.2">So wahika ma dateka la watailako kiaso idadi komagena, de una woise o Jou wotemo unaka,</s>
     </seg>
     <seg type="verse" id="b.ACT.7.32">
      <s id="b.ACT.7.32.1">'Ngohi manena qabolo to ngona ani ete de ani topora manga Gikimoi, ena gena o Abraham, o Ishak, de o Yakub manga Gikimoi.'</s>
      <s id="b.ACT.7.32.2">Mutuwade o Musa witirine de wimodo, so he wanano kawa.</s>
     </seg>
     <seg type="verse" id="b.ACT.7.33">
      <s id="b.ACT.7.33.1">Kagena de o Jou wotemo kali, 'Ani capato nohoi, sababu Ai simaka nomaokoye.</s>
     </seg>
     <seg type="verse" id="b.ACT.7.34">
      <s id="b.ACT.7.34.1">Ngohi takelelo igogou idodooha Ai nyawa o Israelka manga sangisara qatubuso poli o Mesir ma tonaka.</s>
      <s id="b.ACT.7.34.2">De lo toiseka to ona manga ridemo, so Ngohi tahuku la o Mesirno ona tasisupu.</s>
      <s id="b.ACT.7.34.3">Nahino, la o orasi manena Ngohi tonisulo ngona notagi noliho o Mesir ma dokuka.'</s>
     </seg>
     <seg type="verse" id="b.ACT.7.35">
      <s id="b.ACT.7.35.1">O Musa una manena qabolo o Israelka ma nyawa wihoholu, de ona wisitemo komanena, 'Nagoona nitide la ngona manena nomipareta de nomisidodapano ngomi manenaka.'</s>
      <s id="b.ACT.7.35.2">Duma ka cawali una o Gikimoi asa wisuloka, so wapareta la wasisupu dede o malaikat ma roriwo, magena imasimane de o ngangaru ma rabano o uku isora.</s>
     </seg>
     <seg type="verse" id="b.ACT.7.36">
      <s id="b.ACT.7.36.1">O Musa una magena qabolo wangahoka o Israelka ma nyawa o Mesir ma tonano de o nonako ihahairani waaaka la o Gikimoi Awi kuasa wasikelelo o Mesir ma dokuka, de o Laut Merahka, komagena lo o taungu moruha o tona ibobeleuka.</s>
     </seg>
     <seg type="verse" id="b.ACT.7.37">
      <s id="b.ACT.7.37.1">O Musa una magena lo wotemo o Israel ma nyawaka, 'Done o Gikimoi asa wihiri to ngini nia sidongirabano de winihike nginika o nabi moi, imatero de ngohi.'</s>
     </seg>
     <seg type="verse" id="b.ACT.7.38">
      <s id="b.ACT.7.38.1">Ma orasi ona to ngone nanga ete de nanga topora o tona ibobeleuka, de ka cawali o Musa una magena imatekebicara de o malaikat o Sinai ma talaka, de wisingangasu o oho ikokakali o Gikimoino, la awi ngopa de awi danoku aku isingangasu ngoneka.</s>
     </seg>
     <seg type="verse" id="b.ACT.7.39">
      <s id="b.ACT.7.39.1">Ngaroko komagena, nanga ete de nanga topora yoholu wisigise o Musaka, so ona lo una wiholu de yosininga o Mesirka, la tanu iliho kali.</s>
     </seg>
     <seg type="verse" id="b.ACT.7.40">
      <s id="b.ACT.7.40.1">So ona itemo ma ria o Harunka, 'Hika ngona nomigaka ngomika o giki ma dodulada ngai muruo naga, la o giki magena aku imingaho de mia simaka iqoqoma, sababu ma ngale o Musa magena ngaroko womingahoka de womisisupuka o Mesir ma tonano duma, ce, miwinako kawa de miwisidooha kawa.'</s>
     </seg>
     <seg type="verse" id="b.ACT.7.41">
      <s id="b.ACT.7.41.1">La o orasi magena de ona o giki imagaka imatero maro o sapi ma ngopa, so manga gaso o haiwani moi-moi imadota de imatolomuno la isirarame, de yangodu manga suba yatide to ona manga giki kiaka manga gia isiaakaka gena.</s>
     </seg>
     <seg type="verse" id="b.ACT.7.42">
      <s id="b.ACT.7.42.1">Mutuwade o Gikimoi ona wadoloqaka de waqohaka la ona o bi ngoma o dipaka yasuba.</s>
      <s id="b.ACT.7.42.2">Magena imatero de o kia isilelefo o bi nabi manga buku ma rabaka: O Gikimoi wotemo, 'He, o Israelka ma nyawa!</s>
      <s id="b.ACT.7.42.3">O tona ibobeleuka nia deka o taungu moruha ngini nia haiwani niatola la nia gaso niaaka magena nisimeta Ngohi kawa.</s>
     </seg>
     <seg type="verse" id="b.ACT.7.43">
      <s id="b.ACT.7.43.1">Duma nia giki ma ronga Molokh magena ma dadaru de lo o kia niatotulada, ena gena o ngoma Refan niaaho nisikangaho, de nia tulada niaaka komagena la magenaka niasuba duma Ngohika nisubawa.</s>
      <s id="b.ACT.7.43.2">Ma sababu magegena, so Ngohi asa ngini tiniumo ma soa ikuru sidago o doku Babel ma sonongaka.'</s>
     </seg>
     <seg type="verse" id="b.ACT.7.44">
      <s id="b.ACT.7.44.1">So, ai gianongoru, o tona ibobeleuka to ngone nanga ete de nanga topora yaaho o Gikimoi Awi Suba ma Dadaru, kiaka o Gikimoi womasinonako Una dede ona.</s>
      <s id="b.ACT.7.44.2">O dadaru magena yaaka imamote maro o Gikimoi wosulo o Musaka, imatero maro o Gikimoi iwisidumu unaka.</s>
     </seg>
     <seg type="verse" id="b.ACT.7.45">
      <s id="b.ACT.7.45.1">De lo o dadaru magena yaaho nonena, ma orasi ona de o Yosua o bi doku manena yaqeheka, o bi bangsa o Gikimoi wadudusu manga simano.</s>
      <s id="b.ACT.7.45.2">O dadaru magena ka igogesi sidago ma orasi o Daud wokolano.</s>
     </seg>
     <seg type="verse" id="b.ACT.7.46">
      <s id="b.ACT.7.46.1">O Daud una magenaka o Gikimoi Awi laha wosidumu so una wogolo o Gikimoika, la tanu iwisimaha o tahu moi wosigoko ma meta o Yakub awi Gikimoi.</s>
     </seg>
     <seg type="verse" id="b.ACT.7.47">
      <s id="b.ACT.7.47.1">Duma ka ma Kolano Salomo asa o Gikimoi Awi Tahu magena wosigoko.</s>
     </seg>
     <seg type="verse" id="b.ACT.7.48">
      <s id="b.ACT.7.48.1">Duma o Gikimoi Wikukuruye wogogewa o tahu o nyawa manga gia isiaaka, sababu o bi nabi manga buku ma rabaka isilefo komanena: O Jou wotemo,</s>
     </seg>
     <seg type="verse" id="b.ACT.7.49">
      <s id="b.ACT.7.49.1">'Ngohi tokolano o soroga de ma rabaka, komagena lo o dunia ma qoku de ma raba qangodu.</s>
      <s id="b.ACT.7.49.2">So o tahu imadodooha done asa nisigoko la tomasitongohi.</s>
      <s id="b.ACT.7.49.3">De o tahu kiaka Ngohi aku togoge.</s>
     </seg>
     <seg type="verse" id="b.ACT.7.50">
      <s id="b.ACT.7.50.1">Sababu o moi-moi qangodu manena Ngohi masirete tosidadika.'</s>
     </seg>
     <seg type="verse" id="b.ACT.7.51">
      <s id="b.ACT.7.51.1">So, ai gianongoru, ka cawali ngini manena gena igogou nia sahe qatogoi de nia ngau qatopongo, de nia sininga ma rabaka o Gikimoi niwiholu bai!</s>
      <s id="b.ACT.7.51.2">Ngini manena koloko to ngini nia ete de nia topora o orasi isigeto-geto o Gurumi Qatetebi iwisigise iholu, komagena lo ngini.</s>
     </seg>
     <seg type="verse" id="b.ACT.7.52">
      <s id="b.ACT.7.52.1">To ngini nia ete de nia topora o bi nabi yangodu yasisangisara.</s>
      <s id="b.ACT.7.52.2">De yatoomaka ona magena isingangasu iqomaka Woleleani moi Awi sininga itotiai, Una done asa wahino.</s>
      <s id="b.ACT.7.52.3">De Una magena wahinoka, duma ngini manena qabolo niwilawangi de niwitoomaka.</s>
     </seg>
     <seg type="verse" id="b.ACT.7.53">
      <s id="b.ACT.7.53.1">O bi malaikat lo nisingangasu qaboloka o Gikimoi Awi bobita nginika, duma igogou ngini manena nisigisewa."</s>
     </seg>
     <seg type="verse" id="b.ACT.7.54">
      <s id="b.ACT.7.54.1">La komagena o Mahkamah Agama o Stefanus awi bicara magena yoise, de ona foloi yatoosa.</s>
     </seg>
     <seg type="verse" id="b.ACT.7.55">
      <s id="b.ACT.7.55.1">Duma de o Gurumi Qatetebi Awi kuasa o Stefanus womamataga o sorogaye, de una wakelelo o Gikimoi Awi mulia isiru-siru ma rabaka de o Yesus womaokoye Awi girinaka.</s>
     </seg>
     <seg type="verse" id="b.ACT.7.56">
      <s id="b.ACT.7.56.1">So o Stefanus wotemo, "He!</s>
      <s id="b.ACT.7.56.2">Nianano!</s>
      <s id="b.ACT.7.56.3">Ngohi takelelo o soroga ipelengaka, de o Nyawa ma Duhutu wopopareta womaokoye o Gikimoi Awi girinaka."</s>
     </seg>
     <seg type="verse" id="b.ACT.7.57">
      <s id="b.ACT.7.57.1">Kagena de o Mahkamah Agama ona magena imanere de manga ngau yapoku la iise kawa, de gila-gila ona imatekerimoi iwidogogora unaka,</s>
     </seg>
     <seg type="verse" id="b.ACT.7.58">
      <s id="b.ACT.7.58.1">de ona wisisosihito una la wisisupu o kota ma duduka, so kagena de o teto wisipapaka.</s>
      <s id="b.ACT.7.58.2">De o saksi yamuruo naga magena manga juba yahoi de yahike o Farisika ma nyawa o gohiduuru moika, awi ronga o Saulus, la wojaga.</s>
     </seg>
     <seg type="verse" id="b.ACT.7.59">
      <s id="b.ACT.7.59.1">So ona o Stefanus iwipaka ma repo-repoka de una womasigaso, "Ya Jou Yesus, ai gurumi nodatai!"</s>
     </seg>
     <seg type="verse" id="b.ACT.7.60">
      <s id="b.ACT.7.60.1">De lo wobukuku de womatoore awi ili walamo-lamo, "Jou, upa lo o dorou manena nasimoku onaka!"</s>
      <s id="b.ACT.7.60.2">Wotemo komagena, qabolo de wosoneka.</s>
     </seg>
    </div>
    <div type="chapter" id="b.ACT.8">
     <seg type="verse" id="b.ACT.8.1">
      <s id="b.ACT.8.1.1">De o Saulus lo awi sininga yadahe ma ngale o dooma ma manara magena.</s>
      <s id="b.ACT.8.1.2">So o wange magena o Stefanus witoomaka, de isolano o Yerusalem ma gogobu yasangisara qatubuso, sidago ona ipipiricaya magena he yangodu itagi yodobiau o Yudea ma daeraka de o Samaria ma daeraka, de o Yerusalemka yomatolomu kawa, ka cawali o bi rasul ona ka igogogesi.</s>
     </seg>
     <seg type="verse" id="b.ACT.8.2">
      <s id="b.ACT.8.2.1">O bi nyawa manga sigogise qaloha o Gikimoika yamuruo naga itagi so o Stefanus wipoosu de idodora yaili-ilika.</s>
     </seg>
     <seg type="verse" id="b.ACT.8.3">
      <s id="b.ACT.8.3.1">Duma o Saulus una magena awi edekati waaka ma ngale o gogobu wasisa, so wotagi o tahu wageto, o nyawa ipipiricaya yanau eko lo o ngopeqeka walilia la o bui ma tahuka wasingosa.</s>
     </seg>
     <seg type="verse" id="b.ACT.8.4">
      <s id="b.ACT.8.4.1">Mutuwade o bi nyawa ipipiricaya yododobiauka o orasi magena ona itagi o habari qaloloha isihabari kiaka bato.</s>
     </seg>
     <seg type="verse" id="b.ACT.8.5">
      <s id="b.ACT.8.5.1">O Filipus una wotagi kagena o Samaria ma doku ilalamoka de wosihabari ma ngale o Salamati ma Kolano.</s>
     </seg>
     <seg type="verse" id="b.ACT.8.6">
      <s id="b.ACT.8.6.1">Ma orasi o bi nyawa yadadala yoiiseka o Filipus wobicara de ona yakokeleloka o nonako ihahairani waaaka, de o nyawa yadadala magena manga sininga yadahe o kia o Filipus wotetemo gena.</s>
     </seg>
     <seg type="verse" id="b.ACT.8.7">
      <s id="b.ACT.8.7.1">Sababu o bi nyawa yabikokitokano o toka idala wosisupu so iore-ore, de o bi nyawa ilulugu de lo ibicucuga-cuga yadala wasilohaka.</s>
     </seg>
     <seg type="verse" id="b.ACT.8.8">
      <s id="b.ACT.8.8.1">So o bi Samariaka ma nyawa ona magena imore de yanali.</s>
     </seg>
     <seg type="verse" id="b.ACT.8.9">
      <s id="b.ACT.8.9.1">Duma kanaga o nyawa moi, awi ronga o Simon, o doku magenaka he itekaka o Samaria ma nyawa magena iwihairani icarawa, sababu una wasihaga onaka de to una awi gomahate.</s>
      <s id="b.ACT.8.9.2">So una womasihie de wotemo o bi nyawa yangoduka una gena o nyawa wilalamo moi,</s>
     </seg>
     <seg type="verse" id="b.ACT.8.10">
      <s id="b.ACT.8.10.1">sidago o kawasa o doku magenaka ma nyawa yangodu yodupa wisigise unaka.</s>
      <s id="b.ACT.8.10.2">Mutuwade ona itemo, "O nyawa una manena awi kuasa ma buturu o Gikimoino isironga lo o Kuasa Qapoputuru."</s>
     </seg>
     <seg type="verse" id="b.ACT.8.11">
      <s id="b.ACT.8.11.1">Komagena ma deka una wasihaga onaka de to una awi gomahate, so o nyawa ona magena wisigise unaka.</s>
     </seg>
     <seg type="verse" id="b.ACT.8.12">
      <s id="b.ACT.8.12.1">Duma ona magena yopiricaya ma orasi o Filipus wasihabari o habari qaloloha ma ngale o Gikimoi asa wopareta maro o kolano moi de lo o Yesus Kristus Una magena to ona manga Salamati ma Kolano, so yanau de lo o ngopeqeka ona yangodu yaosika.</s>
     </seg>
     <seg type="verse" id="b.ACT.8.13">
      <s id="b.ACT.8.13.1">De o Simon una masirete lo wopiricaya.</s>
      <s id="b.ACT.8.13.2">So wiosi qabolo, de gila-gila una o Filipus wimoteka.</s>
      <s id="b.ACT.8.13.3">De ma orasi o Filipus o nonako ihahairani waaka so o Gikimoi Awi kuasa o Simon wakelelo, de una wohairani icarawa.</s>
     </seg>
     <seg type="verse" id="b.ACT.8.14">
      <s id="b.ACT.8.14.1">O bi rasul o Yerusalemka yogiise, ena gena o Samariaka ma nyawa o Gikimoi Awi habari qaloloha yopiricayaka.</s>
      <s id="b.ACT.8.14.2">So kagena de ona yasulo la o Petrus de o Yohanes itagi yakahika onaka.</s>
     </seg>
     <seg type="verse" id="b.ACT.8.15">
      <s id="b.ACT.8.15.1">Ma orasi o Petrus de o Yohanes imasidiadoka, de ona isumbayang igolo o Gikimoika ma ngale o Samaria ma nyawa ipipiricayaka o Gurumi Qatetebi wouti ona magenaku,</s>
     </seg>
     <seg type="verse" id="b.ACT.8.16">
      <s id="b.ACT.8.16.1">sababu ona asa ka yasiosi de o Yesus Awi ronga la asa o Yesus wimote, duma o Gurumi Qatetebi ona ka o nyawa moiku lo wowosa waasi.</s>
     </seg>
     <seg type="verse" id="b.ACT.8.17">
      <s id="b.ACT.8.17.1">So qabolo o Petrus de lo o Yohanes manga gia yahado ona magenaku, de o Gurumi Qatetebi wowosa to ona manga siningaku.</s>
     </seg>
     <seg type="verse" id="b.ACT.8.18">
      <s id="b.ACT.8.18.1">Ma orasi o Simon wakelelo o rasul ona magena manga gia yahado so o Gurumi Qatetebi wowosa onaku, de una o pipi wasibaja o Petrus de o Yohaneska,</s>
     </seg>
     <seg type="verse" id="b.ACT.8.19">
      <s id="b.ACT.8.19.1">de wotemo, "Nihike ngohika o buturu magena, la ngohi lo aku ai gia tahado nagoonaka bato, so o nyawa ona magenaku o Gurumi Qatetebi wowosa."</s>
     </seg>
     <seg type="verse" id="b.ACT.8.20">
      <s id="b.ACT.8.20.1">Duma o Petrus wongamo so wosango wotemo, "Ce!</s>
      <s id="b.ACT.8.20.2">De ani pipi magena ngona o narakaka nisingosa!</s>
      <s id="b.ACT.8.20.3">Notemo nagala o Gikimoi Awi cocatu o Gurumi Qatetebi gena aku nosifangu de o pipi.</s>
     </seg>
     <seg type="verse" id="b.ACT.8.21">
      <s id="b.ACT.8.21.1">Sababu ani sininga itiaiwa o Gikimoi Awi simaka, so ngohi toholu tosimote ani sininga ma dorou magena so tonihikewa.</s>
     </seg>
     <seg type="verse" id="b.ACT.8.22">
      <s id="b.ACT.8.22.1">Mutuwade ani edekati qatotorou magena bilasu nomatoba de nomatoduba de nomagolo o Jouka, la Una asa wonisiapongu ani sininga qatotorou magena.</s>
     </seg>
     <seg type="verse" id="b.ACT.8.23">
      <s id="b.ACT.8.23.1">Sababu ngohi toninako ani sininga ma rabaka iwedo de o doosa ngomika, so naakuwa o dorou magena naqoha, koloko o gumi nipilikuka so nomasose lo naakuwa."</s>
     </seg>
     <seg type="verse" id="b.ACT.8.24">
      <s id="b.ACT.8.24.1">Kagena de o Simon wotemo o Petrus de o Yohaneska, "Nako qaloha, niriwo ngohi de nigolo o Jouka, la tanu upa ngohi o narakaka isingosa, eko o kia nitetemo gena moi lo upa idadi ngohika."</s>
     </seg>
     <seg type="verse" id="b.ACT.8.25">
      <s id="b.ACT.8.25.1">So o Petrus de o Yohanes yadoto idodooha to ona manga piricaya o Yesuska de o Jou Awi habari lo isihabarika, qabolo de ona iliho o Yerusalemka, de ikahika itulu-tulu so o habari qaloloha isihabari kali o Samaria ma bi doku idadalaka.</s>
     </seg>
     <seg type="verse" id="b.ACT.8.26">
      <s id="b.ACT.8.26.1">So kagena ma moiku de o Jou Awi malaikat moi itemo o Filipuska, "He!</s>
      <s id="b.ACT.8.26.2">Hika nomasidailako de nomajobo o koresaraye nokahie de notagi o ngeko magena, kiaka o Gazaka de ikahika o Yerusalemka."</s>
      <s id="b.ACT.8.26.3">Nako o ngeko magena, o nyawa he yanonu kawa.</s>
     </seg>
     <seg type="verse" id="b.ACT.8.27">
      <s id="b.ACT.8.27.1">So o Filipus womasidailako de womajoboka.</s>
      <s id="b.ACT.8.27.2">Kanaga o Etiopiaka ma nyawa moi, una magena awi manara o Kandake o Etiopia ma kolanoka gena o Etiopiaka ma nyawa manga balastengi qangodu wacocoho.</s>
      <s id="b.ACT.8.27.3">De ma dongoho magena una o Yerusalemka wosuba de wosumbayang o Gikimoika asa qaboloku,</s>
     </seg>
     <seg type="verse" id="b.ACT.8.28">
      <s id="b.ACT.8.28.1">so kagena de awi jara ma padatiku wopane de woliho.</s>
      <s id="b.ACT.8.28.2">Kanaga awi dodagi ma rabaka de una ma nabi o Yesaya awi buku ma demo wababaca.</s>
     </seg>
     <seg type="verse" id="b.ACT.8.29">
      <s id="b.ACT.8.29.1">So kagena de o Gurumi Qatetebi wotemo o Filipuska, "Nahika awi padati ma dateka, de notagi nowimote-mote."</s>
     </seg>
     <seg type="verse" id="b.ACT.8.30">
      <s id="b.ACT.8.30.1">So o Filipus wotagi de wimote-mote awi padati magena, de woise o Yesaya awi buku ma demo wabaca.</s>
      <s id="b.ACT.8.30.2">So o Filipus wisano, "Baba, o kia ngona nababaca gena, ma ngale ka nasahe, eko hiwa."</s>
     </seg>
     <seg type="verse" id="b.ACT.8.31">
      <s id="b.ACT.8.31.1">De o Etiopia ma nyawa magena wosango, "Hiwa!</s>
      <s id="b.ACT.8.31.2">Nakoso o nyawa moi lo isidotowa ngohika o demo ma ngale magena, idodooha ngohi aku tasahe."</s>
      <s id="b.ACT.8.31.3">So kagena de una o Filipus iwiaso awi padatiku wopane so wisitami awi dateku.</s>
     </seg>
     <seg type="verse" id="b.ACT.8.32">
      <s id="b.ACT.8.32.1">O Gikimoi Awi demo wababaca gena o gimina o Gikimoi Awi Jaji ma Buku ma rabaka komanena, "Una magena wituda koloko o duba yatola, koloko o duba ma ngopa ngaroko ma gogo yaguti lo iorewa.</s>
      <s id="b.ACT.8.32.2">Komagena so ka o demo o dola moi lo wobicarawa.</s>
     </seg>
     <seg type="verse" id="b.ACT.8.33">
      <s id="b.ACT.8.33.1">Una wigagaka wisimaqe, de ngaroko Awi dorou ihiwa, de wiaka maro ka o nyawa ma dorou.</s>
      <s id="b.ACT.8.33.2">Una witoomaka so Awi ngopa de Awi dano lo ihiwa, so ka o nyawa moi lo yaakuwa isijarita ma ngale to Una Awi ngopa de Awi danoku."</s>
     </seg>
     <seg type="verse" id="b.ACT.8.34">
      <s id="b.ACT.8.34.1">De o Etiopia ma nyawa magena wotemo o Filipuska, "Hika noisingangasu ngohika, so ma nabi Yesaya awi demo manena ma ngale naguuna so wisitero maro o duba.</s>
      <s id="b.ACT.8.34.2">Una masirete, eko o nyawa moili."</s>
     </seg>
     <seg type="verse" id="b.ACT.8.35">
      <s id="b.ACT.8.35.1">Kagena de o Filipus wobicara ma nonomaka o buku ma nabi Yesaya ma demo magegena de wosihabari unaka o habari qaloloha ma ngale o Yesus.</s>
     </seg>
     <seg type="verse" id="b.ACT.8.36">
      <s id="b.ACT.8.36.1">Ona itagi yamote o ngeko magena, de imasidiado o riho moika de ma akeka.</s>
      <s id="b.ACT.8.36.2">La o Etiopia ma nyawa una magena wotemo, "He!</s>
      <s id="b.ACT.8.36.3">O ake lo madahe!</s>
      <s id="b.ACT.8.36.4">Hino pouti, la kagena de noiosi."</s>
     </seg>
     <seg type="verse" id="b.ACT.8.37">
      <s id="b.ACT.8.37.1">De o Filipus wotemo unaka, "Ka qaloha baba, nako nopiricaya de ani sininga igogou, ngohi aku toniosi."</s>
      <s id="b.ACT.8.37.2">De o Etiopia ma nyawa una magena wotemo, "Ngohi topiricaya o Yesus Kristus Una magena o Gikimoi ma Ngopa."))</s>
     </seg>
     <seg type="verse" id="b.ACT.8.38">
      <s id="b.ACT.8.38.1">Qabolo de wosulo awi padati magena imatogu, de ona yasinoto iuti itagi, la o Filipus o nyawa una magena iwiosi o ake magenaka.</s>
     </seg>
     <seg type="verse" id="b.ACT.8.39">
      <s id="b.ACT.8.39.1">Ma orasi ona o akeye idola, de imatodoka o riho magenano o Jou Awi Gurumi o Filipus iwingahoka.</s>
      <s id="b.ACT.8.39.2">De ngaroko o Etiopia ma nyawa una magena o Filipus wikelelo kawa, una asa awi dodagi wadofa kali de awi nali de awi moreka.</s>
     </seg>
     <seg type="verse" id="b.ACT.8.40">
      <s id="b.ACT.8.40.1">De o Filipus womatodoka una he wahika kagena o Asdod ma kotaka, so to una awi dodagi wadofa kali, de wosihabari o habari qaloloha o bi doku wageto-geto sidago waado o Kaisarea ma kotaka.</s>
     </seg>
    </div>
    <div type="chapter" id="b.ACT.9">
     <seg type="verse" id="b.ACT.9.1">
      <s id="b.ACT.9.1.1">Ma dongoho magena o Saulus una awi edekati ka waakasi la o bi nyawa o Jou Yesus wipipiricayaka gena watooma.</s>
      <s id="b.ACT.9.1.2">Kagena de una wotagi ma Imam Wilalamoka,</s>
     </seg>
     <seg type="verse" id="b.ACT.9.2">
      <s id="b.ACT.9.2.1">de o surati kuasa womagolo ma meta o bi puji ma tahu ma bi sahe o Damsyik ma kotaka, la tanu wisimaha kagena wahika de wamake o bi nyawa ona magena o Jou Yesus iwipipiricaya, bai yanau de lo o ngopeqeka, gena aku watago de wangaho o Yerusalemka.</s>
     </seg>
     <seg type="verse" id="b.ACT.9.3">
      <s id="b.ACT.9.3.1">Ma orasi ka wotagi-tagisi so o Damsyik he wadumu, de o nita moi iwisitodoka o dipaku widisiwa de ma siwa wigilolino.</s>
     </seg>
     <seg type="verse" id="b.ACT.9.4">
      <s id="b.ACT.9.4.1">De una awi jaraka de wotura o tonaku de o ili moi woise itemo unaka, "Saulus, Saulus!</s>
      <s id="b.ACT.9.4.2">Qadoohaso Ngohi noisangisara."</s>
     </seg>
     <seg type="verse" id="b.ACT.9.5">
      <s id="b.ACT.9.5.1">De o Saulus wosanoli, "Ya, Jou!</s>
      <s id="b.ACT.9.5.2">So Ngona naguuna."</s>
      <s id="b.ACT.9.5.3">So kagena de o ili magena itemo, "Ngohi manena o Yesus, kiaka ngona noisasangisara gena.</s>
     </seg>
     <seg type="verse" id="b.ACT.9.6">
      <s id="b.ACT.9.6.1">Duma o orasi manena nomomi la notagi nowosa o kotaka, de kagena asa nisingangasu o kia bilasu ngona naaka."</s>
     </seg>
     <seg type="verse" id="b.ACT.9.7">
      <s id="b.ACT.9.7.1">O bi nyawa o Saulus wimomote ona magena isawangi itogo-togoka de manga ili lo ihiwa, sababu ona iise o ili magena duma ma nyawa lo yakelelowa.</s>
     </seg>
     <seg type="verse" id="b.ACT.9.8">
      <s id="b.ACT.9.8.1">Kagena de o Saulus womaoko de awi lako wapelenga, duma womasigelelo kawa.</s>
      <s id="b.ACT.9.8.2">So awi nyawa ona magena awi giaka yacoho la wituda wisingosa o Damsyik ma kotaka.</s>
     </seg>
     <seg type="verse" id="b.ACT.9.9">
      <s id="b.ACT.9.9.1">De kagena o wange saange ma raba una womasigelelowa, de lo wooqowa de woudowa.</s>
     </seg>
     <seg type="verse" id="b.ACT.9.10">
      <s id="b.ACT.9.10.1">Kanaga o Damsyikka o nyawa moi o Yesus wipipiricayaka awi ronga o Ananias.</s>
      <s id="b.ACT.9.10.2">De o Ananias awi gogelelo moi o Gikimoino wakelelo gena o Jou Yesus wotemo unaka, "Ananias!"</s>
      <s id="b.ACT.9.10.3">De o Ananias wopalu, "Ya Jou, ngohi kanena de Ani bicara o kia ngohi toise."</s>
     </seg>
     <seg type="verse" id="b.ACT.9.11">
      <s id="b.ACT.9.11.1">De o Jou Yesus wisulo o Ananiaska, "Hika, nomasidailako la nomajobo notagi o ngeko magenaka kiaka isironga o Jalan Lurus.</s>
      <s id="b.ACT.9.11.2">De kagena o Yudas awi tahuka nosano o Tarsus ma nyawa moi awi ronga o Saulus.</s>
      <s id="b.ACT.9.11.3">O orasi manena naga una wosumbayang,</s>
     </seg>
     <seg type="verse" id="b.ACT.9.12">
      <s id="b.ACT.9.12.1">de awi gogelelo o Gikimoino o nyawa moi awi ronga o Ananias wahino wowosa de awi gia wahado unaku, la una magena asa womasigelelo kali."</s>
     </seg>
     <seg type="verse" id="b.ACT.9.13">
      <s id="b.ACT.9.13.1">De o Ananias wosango wotemo, "Ya Jou, duma o nyawa yadala yosingangasu ngohika ma ngale o nyawa una manena, gena idalaka to Ngona Ani nyawa ipipiricaya o Yerusalemka wasisangisara.</s>
     </seg>
     <seg type="verse" id="b.ACT.9.14">
      <s id="b.ACT.9.14.1">De ma boboloi una wahino nonena sababu o imamka ma bi sahe iwisimaha la o bi nyawa yangodu ipipiricaya Ngonaka gena watago."</s>
     </seg>
     <seg type="verse" id="b.ACT.9.15">
      <s id="b.ACT.9.15.1">Duma o Jou Yesus wotemo unaka, "Notagi bato!</s>
      <s id="b.ACT.9.15.2">Sababu Ngohi towihiri una ma ngale to Ngohi Ai manara wamoku, ena gena una wosihabari ma ngale Ngohi kiaka o Israel ma nyawaka, de o nyawa o bi bangsa ma somoaka, de lo manga kolanoka.</s>
     </seg>
     <seg type="verse" id="b.ACT.9.16">
      <s id="b.ACT.9.16.1">De lo Ngohi masirete asa towisikelelo unaka, done to una awi sangisara idala de qatubuso sababu ma ngale Ngohi una wosihabarika."</s>
     </seg>
     <seg type="verse" id="b.ACT.9.17">
      <s id="b.ACT.9.17.1">Mutuwade o Ananias wotagi de wowosa o tahu magenaka.</s>
      <s id="b.ACT.9.17.2">So kagena de awi gia wahado o Saulusku, de wotemo, "Ai nongoru Saulus, o Jou Yesus nowikokelelo o ngeko ma soaka ma orasi ngona nokahino nonena gena, Una masirete woisulo ngohi tahino ngonaka la nomasigelelo kali de o Gurumi Qatetebi Awi kuasa iuti ngonaku."</s>
     </seg>
     <seg type="verse" id="b.ACT.9.18">
      <s id="b.ACT.9.18.1">O orasi magena qabolo de koloko o nao ma dungi ngai sinoto awi lakono asa itura so o Saulus womasigelelo kali.</s>
      <s id="b.ACT.9.18.2">Gila-gila una womaoko so wiosika,</s>
     </seg>
     <seg type="verse" id="b.ACT.9.19">
      <s id="b.ACT.9.19.1">de lo wooqo qaboloka, so wiputuru kali maro iqoqomali.</s>
      <s id="b.ACT.9.19.2">Ma deka o wange muruo naga o Saulus wogoge o bi nyawa o Yesus wipipiricaya o kota magenaka,</s>
     </seg>
     <seg type="verse" id="b.ACT.9.20">
      <s id="b.ACT.9.20.1">de gila-gila wotagi o Yahudika manga puji ma bi tahuka wosihabari o Yesus Una magena o Gikimoi ma Ngopa.</s>
     </seg>
     <seg type="verse" id="b.ACT.9.21">
      <s id="b.ACT.9.21.1">O nyawa yangodu iiise ona yohairani icarawa, de itemo, "Una magena qabolo o Yerusalemka de o bi nyawa o Yesus wipipiricaya wasisangisara bai!</s>
      <s id="b.ACT.9.21.2">Igogou, kanena wahino awi edekati ona magena watago de wangaho o imam ma bi saheka la wakalaki."</s>
     </seg>
     <seg type="verse" id="b.ACT.9.22">
      <s id="b.ACT.9.22.1">Duma o Saulus awi kuasa ma buturu idogo so ma orasi wasihabari manga siningaka ifoloi yadahe, de lo una wosinako itiai o Yesus Una magena o Salamati ma Kolano sidago o Yahudika ma nyawa o Damsyikka igogogoge gena ka isango lo waali.</s>
     </seg>
     <seg type="verse" id="b.ACT.9.23">
      <s id="b.ACT.9.23.1">O orasi muruo naga ipasa qabolo, de o Yahudika ma nyawa imatotolomu de imatekefakati ma ngale o Saulus witooma.</s>
     </seg>
     <seg type="verse" id="b.ACT.9.24">
      <s id="b.ACT.9.24.1">O putu de o wange ona widamaha o kota ma ngoraka la ma ngale witooma.</s>
      <s id="b.ACT.9.24.2">Duma manga edekati magena o nyawa asa o Saulus wisingangasuka.</s>
     </seg>
     <seg type="verse" id="b.ACT.9.25">
      <s id="b.ACT.9.25.1">So kagena o putu ma moiku de o Saulus wimomote ona magena iwingoso so iwingado o karajaku, la o kota ma boberesu ma duduku iwisiha de wisigutika.</s>
     </seg>
     <seg type="verse" id="b.ACT.9.26">
      <s id="b.ACT.9.26.1">So o Saulus wotagi o Yerusalemka, la wahika o bi nyawa ipipiricaya magena wadodiao.</s>
      <s id="b.ACT.9.26.2">Ngaroko, igogou, o Saulus o Yesus wipipiricayaka moi, duma ona iwingaku waasi so ka iwimodosi.</s>
     </seg>
     <seg type="verse" id="b.ACT.9.27">
      <s id="b.ACT.9.27.1">So kagena de o Barnabas wiriwo de wingaho o bi rasulka.</s>
      <s id="b.ACT.9.27.2">La una wosingangasu onaka idodooha o ngeko ma soaka o Saulus o Jou wikelelo de o Jou wibicara unaka.</s>
      <s id="b.ACT.9.27.3">De una wosingangasuli idodooha o Damsyikka wobarani wadoto de o Yesus Awi kuasa.</s>
     </seg>
     <seg type="verse" id="b.ACT.9.28">
      <s id="b.ACT.9.28.1">Mutuwade o Saulus imatekerimoi de ona ipipiricaya yangodu o Yerusalem ma sigilolino, de una wobanari wadoto ma ngale o Jou.</s>
     </seg>
     <seg type="verse" id="b.ACT.9.29">
      <s id="b.ACT.9.29.1">De lo o Saulus wosibicara igogou o Yesus Una magena o Salamati ma Kolano, so ma ngale magegena asa una imatekeributu de o bi Yahudi ma nyawa iyoyunanika, duma manga sininga ma rabaka ona o ngeko isisari la o Saulus witooma.</s>
     </seg>
     <seg type="verse" id="b.ACT.9.30">
      <s id="b.ACT.9.30.1">Ma orasi o nyawa ipipiricaya ona yanako manga edekati komagena, ona o Saulus iwingaho o Kaisarea ma kotaka, qabolo de iwisidingo o Tarsus ma kotaka.</s>
     </seg>
     <seg type="verse" id="b.ACT.9.31">
      <s id="b.ACT.9.31.1">Komagena so o bi gogobu qangodu o Israel ma tonaka, ena gena o Yudeaka, o Galileaka, de lo o Samariaka, ona gena isangisara kawa so isohika.</s>
      <s id="b.ACT.9.31.2">De o bi gogobu magena foloi yadala, sababu de o Gurumi Qatetebi ma roriwo ona magena foloi yasiputuru, de manga oho ma rabaka gena ka o Jou iwihoromati.</s>
     </seg>
     <seg type="verse" id="b.ACT.9.32">
      <s id="b.ACT.9.32.1">Ma wange moiku o Petrus wotagi o bi doku wakiloli de wahika wotulu o Gikimoi Awi nyawa o Lida ma dokuka.</s>
     </seg>
     <seg type="verse" id="b.ACT.9.33">
      <s id="b.ACT.9.33.1">Kagena una wimake o nyawa moi awi ronga Eneas, una magena wolulugu moi so he o taungu tupaange awi dangiku wouti kawa.</s>
     </seg>
     <seg type="verse" id="b.ACT.9.34">
      <s id="b.ACT.9.34.1">O Petrus wotemo unaka, "Eneas, o Yesus Kristus ngona wonisilohaka.</s>
      <s id="b.ACT.9.34.2">Nomomi de nouti la ani jongutu nalolo."</s>
      <s id="b.ACT.9.34.3">Orasi magena qabolo o Eneas woutika.</s>
     </seg>
     <seg type="verse" id="b.ACT.9.35">
      <s id="b.ACT.9.35.1">O Lidaka de o Saron ma soaka ma kawasa yadala iwikelelo o Eneas, so yangodu o Jou iwipiricayaka.</s>
     </seg>
     <seg type="verse" id="b.ACT.9.36">
      <s id="b.ACT.9.36.1">Kagena o Yope ma dokuka o ngopeqeka mopipiricaya moi ami ronga ongo Tabita.</s>
      <s id="b.ACT.9.36.2">(To muna ami ronga de o Yunanika manga demo ongo Dorkas, ma ngale o maijanga.)</s>
      <s id="b.ACT.9.36.3">Muna o wange isigeto o loha maaka de o nyawa isususa mariwo.</s>
     </seg>
     <seg type="verse" id="b.ACT.9.37">
      <s id="b.ACT.9.37.1">O orasi magena muna mopanyake qatubuso so mosoneka.</s>
      <s id="b.ACT.9.37.2">So miosi qaboloka, de imisidola so mihado kadaku o ngihi iqoqokuka.</s>
     </seg>
     <seg type="verse" id="b.ACT.9.38">
      <s id="b.ACT.9.38.1">Sababu o Yope de o Lida ma soa gena ikuruwa, de o bi nyawa ipipiricaya o Yopeka yogiise o Petrus kadoka o Lidaka, kagena de ona o nyawa yasinoto yasulo itagi o Petruska, de o beseso yaaho komanena, "Capatika nonena nahinosi."</s>
     </seg>
     <seg type="verse" id="b.ACT.9.39">
      <s id="b.ACT.9.39.1">O Petrus gila-gila womasidailako so wotagi wamote o nyawa yasinoto magena.</s>
      <s id="b.ACT.9.39.2">So imasidiadoka, de o Petrus wingaho o ngihi magenaka.</s>
      <s id="b.ACT.9.39.3">Kagena ibabalo yangodu iwisigilolino, idodora de iwisimane unaka kiaka muna mosone waasi de o bi baju maguri so mahike onaka.</s>
     </seg>
     <seg type="verse" id="b.ACT.9.40">
      <s id="b.ACT.9.40.1">So kagena de o Petrus wosulo o nyawa yangodu isupu kasi, de wobukuku so wosumbayang o Gikimoika.</s>
      <s id="b.ACT.9.40.2">Qabolo de una womabulutu ami rohe worisima, de wotemo, "Tabita, nomomi!"</s>
      <s id="b.ACT.9.40.3">Ato ami lako mapelenga o Petrus mowikelelo, de momomi so momatamiye.</s>
     </seg>
     <seg type="verse" id="b.ACT.9.41">
      <s id="b.ACT.9.41.1">Gila-gila o Petrus awi gia watoa la womiriwo momaoko.</s>
      <s id="b.ACT.9.41.2">Qabolo de o Petrus waaso o nyawa ipipiricaya kagenadahu, komagena lo o ngopeqeka ibabalo, la wasikelelo onaka muna mooho kali.</s>
     </seg>
     <seg type="verse" id="b.ACT.9.42">
      <s id="b.ACT.9.42.1">De o nonako ihahairani magena o Yope ma nyawa yangodu yogiise de yanako, so o bi nyawa yadala o Jou iwipiricayaka.</s>
     </seg>
     <seg type="verse" id="b.ACT.9.43">
      <s id="b.ACT.9.43.1">Ma dekano o Petrus kagena wogogoge o Simon awi tahuka, una magena o haiwani ma kahi woiija moi.</s>
     </seg>
    </div>
    <div type="chapter" id="b.ACT.10">
     <seg type="verse" id="b.ACT.10.1">
      <s id="b.ACT.10.1.1">Kanaga o Kaisarea ma kotaka o nyawa moi awi ronga o Kornelius, una o Yahudika ma nyawa wisowo de o Roma o Italiaka manga prajurit o bolu moino gena yaratu butanga ma kapita.</s>
     </seg>
     <seg type="verse" id="b.ACT.10.2">
      <s id="b.ACT.10.2.1">Una magena de to una awi tahu ma raba moi manga sigogise qaloha o Gikimoika de Unaka wodupa wisusuba.</s>
      <s id="b.ACT.10.2.2">Una awi roriwo idala wahike o Yahudi ma nyawa isususaka de lo wodupa wosumbayang o Gikimoika.</s>
     </seg>
     <seg type="verse" id="b.ACT.10.3">
      <s id="b.ACT.10.3.1">So kagena de o wange ma moiku, nagala o cako saange, awi gogelelo moi o Gikimoino gena, igogou una wakelelo o Gikimoi Awi malaikat moi yahino de una wiaso, "Kornelius!"</s>
     </seg>
     <seg type="verse" id="b.ACT.10.4">
      <s id="b.ACT.10.4.1">O Kornelius womaginano o malaikat magenaka de wimodo so wotemo, "Baba, o kia naga."</s>
      <s id="b.ACT.10.4.2">O malaikat magena isango itemo, "To ngona ani sumbayang o Gikimoi woiseka de ani roriwo o nyawa isususaka gena wakeleloka, so wodupa wafanggali ngonaka.</s>
     </seg>
     <seg type="verse" id="b.ACT.10.5">
      <s id="b.ACT.10.5.1">So o orasi manena o nyawa nasulo o Yopeka itagi wiaso la wingaho o nyawa moi awi ronga o Simon wisiaso lo o Simon Petrus.</s>
     </seg>
     <seg type="verse" id="b.ACT.10.6">
      <s id="b.ACT.10.6.1">Una womasidodogu o nyawa moi o haiwani ma kahi woiija awi tahu o teo ma dateka, awi ronga lo ka o Simon."</s>
     </seg>
     <seg type="verse" id="b.ACT.10.7">
      <s id="b.ACT.10.7.1">So o malaikat o Kornelius wibicara qabolo so itagika, de o Kornelius waaso awi nyawa o tahu ma rabaka ileleleani yasinoto de lo awi nyawa ileleleani moisi una magena o prajurit moi de awi sigogise qaloha o Gikimoika.</s>
     </seg>
     <seg type="verse" id="b.ACT.10.8">
      <s id="b.ACT.10.8.1">Una wosingangasu onaka maro o kia o malaikat itetemoka, de wasulo la itagi o Yopeka.</s>
     </seg>
     <seg type="verse" id="b.ACT.10.9">
      <s id="b.ACT.10.9.1">Ma langino ona yaruwange itagi so manga dodagi ma rabaka gena o Yope ma doku he yadumuka, de o wange itiaika so o Petrus o tahu ma nguteye wodola la ma qokuka wosumbayang.</s>
     </seg>
     <seg type="verse" id="b.ACT.10.10">
      <s id="b.ACT.10.10.1">Kagena de una wamalo iwisapi poli so wodupa wooqo.</s>
      <s id="b.ACT.10.10.2">Duma o bi ino isidailako qabolo waasi, de una o gogelelo moi o Gikimoino wamake.</s>
     </seg>
     <seg type="verse" id="b.ACT.10.11">
      <s id="b.ACT.10.11.1">Gena una wakelelo o dipa ipelenga de o kia naga koloko o baro ingongoha moi de ma pupuku ihaka o duniaku yasiha,</s>
     </seg>
     <seg type="verse" id="b.ACT.10.12">
      <s id="b.ACT.10.12.1">de ma rabaka wakelelo o bi namo ifofufuru de o bi haiwani ma jamani idala.</s>
     </seg>
     <seg type="verse" id="b.ACT.10.13">
      <s id="b.ACT.10.13.1">De kanaga o ili moi woise itemo unaka, "Petrus, notagi!</s>
      <s id="b.ACT.10.13.2">La natola de naoqo."</s>
     </seg>
     <seg type="verse" id="b.ACT.10.14">
      <s id="b.ACT.10.14.1">Duma o Petrus wosango wotemo, "Hiwa, Jou!</s>
      <s id="b.ACT.10.14.2">Ngohi taakuwa taoqo o bi namo de o bi haiwani mote ngomi o Yahudika mia adati de mia galepu magena misibobosoka."</s>
     </seg>
     <seg type="verse" id="b.ACT.10.15">
      <s id="b.ACT.10.15.1">Kagena de o ili magena itemo kali unaka, "O kia o Gikimoi wotemo magena aku ka paoqo, upa ani sininga ma rabaka itemo yaakuwa."</s>
     </seg>
     <seg type="verse" id="b.ACT.10.16">
      <s id="b.ACT.10.16.1">O gogelelo magena sidago isipara lo ma saange, qabolo de asa o baro magena itide o sorogaye.</s>
     </seg>
     <seg type="verse" id="b.ACT.10.17">
      <s id="b.ACT.10.17.1">So ma orasi o Petrus ka wogamamusi, de awi gogelelo magena so ka womasosiningasi o kia o Gikimoi Awi dupa o unaka la bilasu una waaka, de o nyawa yaruwange o Kornelius wasusulo ona magena o Simon awi tahu yasari so yamake de ma ngoraka imaokoye.</s>
     </seg>
     <seg type="verse" id="b.ACT.10.18">
      <s id="b.ACT.10.18.1">Kagena de ona ma nyawa yaaso de imasano, "Igogou, kanena naga nia tahuka gena, o nyawa moi awi ronga o Simon Petrus womasidodoguno?"</s>
     </seg>
     <seg type="verse" id="b.ACT.10.19">
      <s id="b.ACT.10.19.1">De o Petrus awi gogelelo ma gamamu ka watohosi, de o Gurumi Qatetebi wotemo, "He, Petrus!</s>
      <s id="b.ACT.10.19.2">Kagenadahu o nyawa yaruwange gena ngona nisari.</s>
     </seg>
     <seg type="verse" id="b.ACT.10.20">
      <s id="b.ACT.10.20.1">Hika nomataika kudahu nouti, de upa naroraka la notagi nomote ona, sababu Ngohi manena qabolo asa tasuloka ona yahino."</s>
     </seg>
     <seg type="verse" id="b.ACT.10.21">
      <s id="b.ACT.10.21.1">Mutuwade o Petrus kudahu wouti de wotemo ona magenaka, "O nyawa moi niwisasari gena ngohi manena qabolo.</s>
      <s id="b.ACT.10.21.2">So kanena niahino gena nidooha."</s>
     </seg>
     <seg type="verse" id="b.ACT.10.22">
      <s id="b.ACT.10.22.1">De ona yasango itemo, "Ma kapita o Kornelius womisulo ngomi so miahino miniaso.</s>
      <s id="b.ACT.10.22.2">Una magena o nyawa awi sininga itotiai moi de o Gikimoika wodupa wisusuba, de lo una o Yahudika ma nyawa yangodu iwihoromati ifoloi.</s>
      <s id="b.ACT.10.22.3">Una magena qabolo o Gikimoi Awi malaikat moi iwisulo la wogolo ngona nahinosi awi tahuno, ma ngale wosigise o kia ngona notetemo unaka."</s>
     </seg>
     <seg type="verse" id="b.ACT.10.23">
      <s id="b.ACT.10.23.1">So kagena de o Petrus waaso la kagena imasidodogu.</s>
      <s id="b.ACT.10.23.2">Ma ginitano de o Petrus womasidailako so itagi imakangaho de o nyawa yaruwange magena.</s>
      <s id="b.ACT.10.23.3">De kagena lo o Yope ma nyawa ipipiricaya yamuruo naga una iwimote.</s>
     </seg>
     <seg type="verse" id="b.ACT.10.24">
      <s id="b.ACT.10.24.1">O wange ma sinotoka de asa ona imasidiado o Kaisarea ma kotaka.</s>
      <s id="b.ACT.10.24.2">So kagena o Kornelius wakoro qaboloka to una awi gianongoru de lo awi dodiao imatolomuno, so yadamahaka o nyawa ona magena.</s>
     </seg>
     <seg type="verse" id="b.ACT.10.25">
      <s id="b.ACT.10.25.1">Ma orasi o Petrus asa womasidiado, o Kornelius wotagi wisibubusu so o Petrus awi simaka wobukuku de awi suba watide.</s>
     </seg>
     <seg type="verse" id="b.ACT.10.26">
      <s id="b.ACT.10.26.1">Duma o Petrus wisioko de wotemo, "Nomaokoye!</s>
      <s id="b.ACT.10.26.2">Ngohi masirete lo ka o nyawa."</s>
     </seg>
     <seg type="verse" id="b.ACT.10.27">
      <s id="b.ACT.10.27.1">So ka imabobicarasi, de o Petrus o tahu ma rabaka wowosa de kagena wamake o nyawa yadala imatolomuka.</s>
     </seg>
     <seg type="verse" id="b.ACT.10.28">
      <s id="b.ACT.10.28.1">So una wotemo onaka, "Baba-baba, ngini masirete nianakoka ngomi o Yahudika ma nyawa mia agama ma bobita gena misimahawa mimakanako de o nyawa o bi bangsa ma somoa.</s>
      <s id="b.ACT.10.28.2">Ngaroko komagena, o Gikimoi ngohi woisikeleloka akuwa potemo o ino magena to ngohi ai boboso moi de lo pooqo dede o nyawa o bi bangsa ma somoa magena lo to ngohi ai boboso.</s>
     </seg>
     <seg type="verse" id="b.ACT.10.29">
      <s id="b.ACT.10.29.1">So, baba, ma orasi ngona noigolo ngohi la ma ngale tahino gena, bilasu ka tahino.</s>
      <s id="b.ACT.10.29.2">So o orasi manena, baba, bilasu tanako qadoohaso ngohi noigolo tahino."</s>
     </seg>
     <seg type="verse" id="b.ACT.10.30">
      <s id="b.ACT.10.30.1">De o Kornelius wosango wotemo, "Kapagange nagala o cako saange ma orasi komanena, de ai tahu ma rabaka tosumbayang.</s>
      <s id="b.ACT.10.30.2">Tomatodoka o nyawa moi awi baju isisiru ai simaka womaokoye.</s>
     </seg>
     <seg type="verse" id="b.ACT.10.31">
      <s id="b.ACT.10.31.1">Una wotemo ngohika, 'Kornelius!</s>
      <s id="b.ACT.10.31.2">To ngona ani sumbayang o Gikimoi woiseka de ani roriwo o nyawa isususaka gena wakeleloka.</s>
     </seg>
     <seg type="verse" id="b.ACT.10.32">
      <s id="b.ACT.10.32.1">So o orasi manena o nyawa nasulo o Yopeka itagi la wiaso o nyawa moi awi ronga o Simon wisiaso lo o Simon Petrus.</s>
      <s id="b.ACT.10.32.2">Una womasidodogu o nyawa moi o haiwani ma kahi woiija awi tahu o teo ma dateka, awi ronga lo ka o Simon.'</s>
     </seg>
     <seg type="verse" id="b.ACT.10.33">
      <s id="b.ACT.10.33.1">So ngohi jai-jai o nyawa tasulo itagi la niaso ngona, de igogou ngona ani sininga qaloha sidago ngona nonena nahinoka.</s>
      <s id="b.ACT.10.33.2">O orasi manena ngomi mingodu mimatolomuka o Gikimoi Awi simaka, la miise o kia o Jou wonisulo ngona nodedemo ngomika."</s>
     </seg>
     <seg type="verse" id="b.ACT.10.34">
      <s id="b.ACT.10.34.1">So kagena de o Petrus wotemo, "O orasi manena de asa ngohi tosihoda gena, igogou kiaka o Gikimoi Awi dodara o bi nyawa yangoduka gena itero,</s>
     </seg>
     <seg type="verse" id="b.ACT.10.35">
      <s id="b.ACT.10.35.1">duma o bi nyawa o dunia ma rabaka qangodu nagoona Una wihohoromati de manga manara o moi-moi o kia itotiai to Una Awi simaka, ona magena Una wadupa.</s>
     </seg>
     <seg type="verse" id="b.ACT.10.36">
      <s id="b.ACT.10.36.1">Baba-baba, ngini nianako o habari qaloloha magegena Una wosingangasu o Israel ma nyawaka, so o habari magena itemo o bi nyawa de o Gikimoi imakadame ma orasi o Yesus Kristus iwipiricaya, igogou Una magena o Salamati ma Kolano de lo o bi nyawa o duniaka manga Jou.</s>
     </seg>
     <seg type="verse" id="b.ACT.10.37">
      <s id="b.ACT.10.37.1">Ngini nianakoka ma orasi o Yohanes una o osi ma habari wosihabari qabolo, de isolano o Galilea ma daeraka sidago o Yudea ma bi doku ma sigilolika o Yesus o nonako ihahairani waaka.</s>
     </seg>
     <seg type="verse" id="b.ACT.10.38">
      <s id="b.ACT.10.38.1">Ena gena, idodooha o Yesus o Nazaret ma nyawa o Gikimoi Una iwihirika, so wihike o Gurumi Qatetebi de lo o kuasa.</s>
      <s id="b.ACT.10.38.2">De wotagi o doku wakokiloli o nonako ihahairani waaka o bi nyawa manga simaka, de o bi nyawa o Iblis yapopareta ona magena lo yadala wasilohaka, sababu o Gikimoi dede Una.</s>
     </seg>
     <seg type="verse" id="b.ACT.10.39">
      <s id="b.ACT.10.39.1">Ngomi manena de mia lako masirete misikeleloka o bi moi-moi o Yesus waaaka o Yerusalem ma kotaka de ma binukali o Yahudi ma nyawa manga dokuka.</s>
      <s id="b.ACT.10.39.2">Igogou, ona magena iwisidasangahadi de witoomaka.</s>
     </seg>
     <seg type="verse" id="b.ACT.10.40">
      <s id="b.ACT.10.40.1">Duma o wange saangeka de Una magena o Gikimoi wisioho kali, de iwisimaneka la powikelelo.</s>
     </seg>
     <seg type="verse" id="b.ACT.10.41">
      <s id="b.ACT.10.41.1">Ena gena, ma orasi wooho kali de iwisimane o nyawa yangodu kawa, ka cawali ngomi manenaka, de ma orasi Una wooho kali o sone ma rabano ngomi mioqo de miudo dede Una.</s>
      <s id="b.ACT.10.41.2">De ngomi manena o Gikimoi womihirika la midadi saksi ma ngale Una.</s>
     </seg>
     <seg type="verse" id="b.ACT.10.42">
      <s id="b.ACT.10.42.1">De Una womisuloka la mitagi misihabari o bi nyawaka.</s>
      <s id="b.ACT.10.42.2">Ena gena, ngomi misingangasu onaka ma ngale Una magena igogou o Gikimoi witide la Una asa wodadi o nyawa yangodu iooho de o nyawa isosone to ona manga manara ma sopo wahiri.</s>
     </seg>
     <seg type="verse" id="b.ACT.10.43">
      <s id="b.ACT.10.43.1">De ma ngale Una magena o bi nabi yangodu lo isingangasuka, la o bi nyawa nagoona Una wipipiricayaka gena, igogou sababu dede Una magena done asa o Gikimoi manga dorou wosiapongu."</s>
     </seg>
     <seg type="verse" id="b.ACT.10.44">
      <s id="b.ACT.10.44.1">O demo magegena o Petrus ka wosibicarasi, de o Gurumi Qatetebi wowosa o bi Yahudika ma nyawa yasowo o habari qaloloha isigogigise to ona yangodu manga siningaku.</s>
     </seg>
     <seg type="verse" id="b.ACT.10.45">
      <s id="b.ACT.10.45.1">So o Yahudika ma nyawa ipipiricaya o Yopeno o Petrus wimomote, ona yangodu yohairani icarawa, sababu igogou o Gikimoi Awi Gurumi Qatetebi lo wahike ngaroko ona o Yahudika ma nyawa yasowo.</s>
     </seg>
     <seg type="verse" id="b.ACT.10.46">
      <s id="b.ACT.10.46.1">Sababu ona iise o bi nyawa ona magena aku isibicara o bi bahasa irupa-rupa o Gurumi Qatetebino de o Gikimoi wigiliri de wisilamo.</s>
      <s id="b.ACT.10.46.2">Kagena de o Petrus wotemo,</s>
     </seg>
     <seg type="verse" id="b.ACT.10.47">
      <s id="b.ACT.10.47.1">"Hika nianano, igogou o bi nyawa ona magena o Gurumi Qatetebi manga siningaku wowosaka, imatero bato de ngone.</s>
      <s id="b.ACT.10.47.2">So nako qaloha, hino la ngone paosi ona magena dede o ake bai!"</s>
     </seg>
     <seg type="verse" id="b.ACT.10.48">
      <s id="b.ACT.10.48.1">Qabolo de o Petrus wosulo bilasu ona magena yaosi dede o Yesus Kristus Awi ronga.</s>
      <s id="b.ACT.10.48.2">So yaosi qaboloka, de ona igolo o Petruska la bilasu wogogogesi dede ona hitilahi o wange muruo nagasi.</s>
     </seg>
    </div>
    <div type="chapter" id="b.ACT.11">
     <seg type="verse" id="b.ACT.11.1">
      <s id="b.ACT.11.1.1">O bi rasul de o nyawa ipipiricaya o Yudea ma bi doku ma sigilolino lo yogiiseka o Yahudika ma nyawa yasowo lo o Gikimoi Awi habari qaloloha yopiricayaka.</s>
     </seg>
     <seg type="verse" id="b.ACT.11.2">
      <s id="b.ACT.11.2.1">So ma orasi o Petrus wotagi o Yerusalemka, de o Yahudika ma nyawa ipipiricaya o bolu moi, yoholu imakododiao de o nyawa ma somoa so o Yahudika ma nyawa yasowo de yasusunawa, ona magena o Petrus iwikalekono,</s>
     </seg>
     <seg type="verse" id="b.ACT.11.3">
      <s id="b.ACT.11.3.1">so itemo, "Qadoohaso ngona o nyawa imasusunawa manga tahuka notagi, de foloili kagena nooqo dede ona."</s>
     </seg>
     <seg type="verse" id="b.ACT.11.4">
      <s id="b.ACT.11.4.1">Ma sababu magegena o Petrus gila-gila wasingangasu de wadedemo onaka o moi-moi ma ngale o Yahudika ma nyawa yasowo, ona magena lo o Gurumi Qatetebi wowosa de manga sininga waparetaka.</s>
      <s id="b.ACT.11.4.2">Magena ma solano de lo ma sihino so o Petrus wodedemo onaka,</s>
     </seg>
     <seg type="verse" id="b.ACT.11.5">
      <s id="b.ACT.11.5.1">"Ma orasi ngohi tosumbayang o Yope ma dokuka, de o gogelelo moi o Gikimoino tamake.</s>
      <s id="b.ACT.11.5.2">Ena gena, ngohi takelelo o dipa ipelenga de o kia naga moi koloko o baro ingongoha de ma pupuku ihaka o duniaku yasiha, qabolo de imatogu ai simaka.</s>
     </seg>
     <seg type="verse" id="b.ACT.11.6">
      <s id="b.ACT.11.6.1">Kagena de ma rabaka ngohi takelelo o bi namo ifofufuru de o bi haiwani ma jamani idala.</s>
     </seg>
     <seg type="verse" id="b.ACT.11.7">
      <s id="b.ACT.11.7.1">De kanaga toise o ili moi itemo ngohika, 'Petrus, notagi!</s>
      <s id="b.ACT.11.7.2">La natola de naoqo.'</s>
     </seg>
     <seg type="verse" id="b.ACT.11.8">
      <s id="b.ACT.11.8.1">Duma ngohi tosango totemo, 'Hiwa, Jou!</s>
      <s id="b.ACT.11.8.2">Ngohi taakuwa taoqo o bi moi-moi kiaka ngomi o Yahudika mia adati gena mia galepu misibobosoka.'</s>
     </seg>
     <seg type="verse" id="b.ACT.11.9">
      <s id="b.ACT.11.9.1">Kagena de o ili magena itemo kali o sorogaku, 'O kia o Gikimoi wotemo magena aku ka paoqo, upa ani sininga ma rabaka itemo yaakuwa.'</s>
     </seg>
     <seg type="verse" id="b.ACT.11.10">
      <s id="b.ACT.11.10.1">O gogelelo magena sidago isipara lo ma saange, qabolo de asa o baro magena itide o sorogaye.</s>
     </seg>
     <seg type="verse" id="b.ACT.11.11">
      <s id="b.ACT.11.11.1">De o orasi magena qabolo o nyawa yaruwange, o Kaisareano yasusulo ma ngale ngohi iaaso gena, imasidiado o tahu kiaka ngohi kagena togogogeka.</s>
     </seg>
     <seg type="verse" id="b.ACT.11.12">
      <s id="b.ACT.11.12.1">Mutuwade o Gurumi Qatetebi wosulo ngohika bilasu totagi dede o nyawa ona magena, de upa lo taroraka.</s>
      <s id="b.ACT.11.12.2">So ngohi de ai dodiao ipipiricaya yabutanga ona magena lo mitagi mimakangaho mikahika o Kaisarea ma kotaka, sidago miwosa o Kornelius awi tahu ma rabaka.</s>
     </seg>
     <seg type="verse" id="b.ACT.11.13">
      <s id="b.ACT.11.13.1">So kagena de o Kornelius womisingangasu ngomika, idodooha iqomaka una o malaikat moi wakelelo imaokoye awi tahu ma rabaka de itemo, 'O nyawa nasulo o Yopeka itagi la wiaso o nyawa moi awi ronga o Simon wisiaso lo o Simon Petrus.</s>
     </seg>
     <seg type="verse" id="b.ACT.11.14">
      <s id="b.ACT.11.14.1">Una asa o habari qaloloha wonidedemo ngonaka, la ngona de ani tahu ma raba moi nisalamati.'</s>
     </seg>
     <seg type="verse" id="b.ACT.11.15">
      <s id="b.ACT.11.15.1">So ma orasi ngohi tosolano tobicara, we, o Gurumi Qatetebi manga siningaku wowosa imatero iqoqoma idadadi ma nonoma ngoneka.</s>
     </seg>
     <seg type="verse" id="b.ACT.11.16">
      <s id="b.ACT.11.16.1">Magena de ngohi tosininga o Jou Awi demo itemo, 'Dede o ake o Yohanes winisiosi, duma to ngini nia siningaka asa o Gikimoi wosingosa Awi Gurumi Qatetebi.'</s>
     </seg>
     <seg type="verse" id="b.ACT.11.17">
      <s id="b.ACT.11.17.1">So ngohi tosininga itiai de igogou, o Gikimoi wahike onaka o cocatu imaketero de wonahike ngoneka ma orasi o Jou Yesus Kristus powipiricaya.</s>
      <s id="b.ACT.11.17.2">So maro ngohi manena de o Gikimoi aku towifati, la Una upa wahike Awi Gurumi Qatetebi, sababu ona o Yahudika ma nyawa yasowo?"</s>
     </seg>
     <seg type="verse" id="b.ACT.11.18">
      <s id="b.ACT.11.18.1">Komagena ona iise qabolo, de ona he ikalekono kawa, so gila-gila o Gikimoi wigilirika, de itemo, "Nakoso komagena, o Yahudika ma bi nyawa yasowo lo o Gikimoi wasimaha ona itoba de imatoduba la manga oho ikakali bai!"</s>
     </seg>
     <seg type="verse" id="b.ACT.11.19">
      <s id="b.ACT.11.19.1">So ma orasi o Stefanus witoomaka, de o bi nyawa ipipiricaya yaginihi so itagi yodobiau so ona ma binuka yakahika sidago o Fenisia ma daeraka, de o Siprus ma guraka, de lo o Antiokhia ma kotaka, so yahika kagena o habari qaloloha isihabari gena ka o Yahudi ma bi nyawaka.</s>
     </seg>
     <seg type="verse" id="b.ACT.11.20">
      <s id="b.ACT.11.20.1">Duma kanaga o nyawa ipipiricaya o Siprusno de o Kireneno ma nyawa, to ona manga sidongirabano yamuruo naga itagi o Antiokhia ma kotaka, de o habari qaloloha ma ngale o Jou Yesus isihabari o nyawa ma somoa kali, gena o Yahudika ma nyawa yasowo.</s>
     </seg>
     <seg type="verse" id="b.ACT.11.21">
      <s id="b.ACT.11.21.1">O Jou Awi kuasa igoge dede onaka, sidago o bi nyawa yadala yopiricaya de manga sininga yahike la o Jou wapareta.</s>
     </seg>
     <seg type="verse" id="b.ACT.11.24">
      <s id="b.ACT.11.24.1">O hali qangodu idadadi o Antiokhiaka ma habari magena o Yerusalem ma gogobu yogiiseka, so ona yasulo la Barnabas wotagi wakahika o Antiokhiaka.</s>
      <s id="b.ACT.11.24.2">Una magena o nyawa moi awi sininga qaloloha, de awi sininga qaasu-asu o Gurumi Qatetebi wapareta, de lo awi piricaya qaputuru o Jouka.</s>
      <s id="b.ACT.11.24.3">So o Barnabas womasidiado de wakelelo igogou o Gikimoi Awi laha wasidumu o bi nyawa ona magenaka, so una winali icarawa.</s>
      <s id="b.ACT.11.24.4">Kagena de una wasiduduga la tanu ona yangodu de manga sininga igogou iwipiricaya o Jouka.</s>
      <s id="b.ACT.11.24.5">So o orasi magena o bi nyawa o Jou iwipiricaya gena ka yodogoli so foloisi yadala.</s>
     </seg>
     <seg type="verse" id="b.ACT.11.25">
      <s id="b.ACT.11.25.1">Qabolo de o Barnabas wotagi o Saulus iwisari o Tarsus ma kotaka.</s>
     </seg>
     <seg type="verse" id="b.ACT.11.26">
      <s id="b.ACT.11.26.1">So ma orasi o Saulus iwimakeka, de una o Saulus iwingaho o Antiokhiaka.</s>
      <s id="b.ACT.11.26.2">So kagena ma deka o taungu moi yogoge de o gogobu imatolomuno so o nyawa yadadala yadotoka.</s>
      <s id="b.ACT.11.26.3">De o orasi magena kagena o Antiokhia ma kotaka ma nonomaka o bi nyawa ipipiricaya yasironga o Kristenka ma nyawa.</s>
     </seg>
     <seg type="verse" id="b.ACT.11.27">
      <s id="b.ACT.11.27.1">O orasi magena o nabi yamuruo naga o Yerusalemka de yakahino o Antiokhiaka.</s>
     </seg>
     <seg type="verse" id="b.ACT.11.28">
      <s id="b.ACT.11.28.1">To ona manga sidongirabano o nyawa moi awi ronga o Agabus womaokoye, dede o Gurumi Qatetebi Awi kuasa una wosingangasu wotemo, ma orasi he idumuka done o dunia ma qokuka o bare asa imasidiado so o ino ihiwa.</s>
      <s id="b.ACT.11.28.2">(O bare magena lo idadi ma orasi o Kladius wokolano.)</s>
     </seg>
     <seg type="verse" id="b.ACT.11.29">
      <s id="b.ACT.11.29.1">Mutuwade o bi nyawa ipipiricaya gena imatekerimoi la manga roriwo o pipi yosidingo manga dodiao ipipiricaya o Yudeaka igogoge, manga roriwo moi-moi ma lamo yamote de to ona manga aku masirete.</s>
     </seg>
     <seg type="verse" id="b.ACT.11.30">
      <s id="b.ACT.11.30.1">Manga rimoi ma edekati magena yaakaka, de ona yasulo o Barnabas de o Saulus la yatota to ona manga pipi magena kadoka o gogobu Yudea manga roririka.</s>
     </seg>
    </div>
    <div type="chapter" id="b.ACT.12">
     <seg type="verse" id="b.ACT.12.1">
      <s id="b.ACT.12.1.1">Ma dongoho magena lo ma Kolano Herodes Agripa o gogobu yamuruo naga wasidipito de watagoka.</s>
     </seg>
     <seg type="verse" id="b.ACT.12.2">
      <s id="b.ACT.12.2.1">De awi prajurit wasulo itagi de o sumarangi la o Yakobus, una magena o Yohanes ma nongoru gena, witooma.</s>
     </seg>
     <seg type="verse" id="b.ACT.12.3">
      <s id="b.ACT.12.3.1">Sababu o Herodes wanako o dooma gena o Yahudika manga roriri yodupa, so ma orasi o Roti ma Ragi Ihihiwa ma Rarame de una wasulo kali la o Petrus iwitago.</s>
     </seg>
     <seg type="verse" id="b.ACT.12.4">
      <s id="b.ACT.12.4.1">Iwitago qabolo de o Petrus o bui ma tahuka iwisingosaka, so kagena o prajurit o bolu iha yasulo iwijaga imateketotagali, so o bolu moi o prajurit yaruruha.</s>
      <s id="b.ACT.12.4.2">Sababu awi edekati o Paskah ma Rarame qabolo de o Petrus iwingaho o hakimka, la o nyawa yadadala manga simaka kagena awi demo wahiri, nakoso isala de asa isulo iwitooma.</s>
     </seg>
     <seg type="verse" id="b.ACT.12.5">
      <s id="b.ACT.12.5.1">Komagena imaaka, so o Petrus o bui ma tahuka wijajagasi, duma o bi gogobu ona magena isumbayang de manga sininga qaputuru igolo o Gikimoika ma ngale o Petrus awi oho.</s>
     </seg>
     <seg type="verse" id="b.ACT.12.6">
      <s id="b.ACT.12.6.1">O putu magena wijajaga la ma ginitano de o Petrus bilasu iwingaho la wisirisima o kawasa yadadalaka, una wisipiliku de o rate ngai sinoto de wikioloka o prajurit yasinoto manga risoaka, de kanaga lo o prajurit ma somoali yojajaga o bui ma ngoraka.</s>
     </seg>
     <seg type="verse" id="b.ACT.12.7">
      <s id="b.ACT.12.7.1">Imatodoka o Jou Awi malaikat moi imaokoye de o nita yodisiwa o bui ma ngihi ma rabaka.</s>
      <s id="b.ACT.12.7.2">Kagena de o malaikat o Petrus iwisosihito sidago womomi, de itemo unaka, "He!</s>
      <s id="b.ACT.12.7.3">Taika nomaoko!"</s>
      <s id="b.ACT.12.7.4">Gila-gila awi rate awi giaka ipalako so ituraka.</s>
     </seg>
     <seg type="verse" id="b.ACT.12.8">
      <s id="b.ACT.12.8.1">Qabolo de o malaikat magena itemo unaka, "Ani baju nomasitiba de ani capato ma gumi napiliku."</s>
      <s id="b.ACT.12.8.2">Gila-gila o Petrus waaka, so qabolo de o malaikat magena itemo kali, "Ani juba nomasitiba la nahino ngohi noimote."</s>
     </seg>
     <seg type="verse" id="b.ACT.12.9">
      <s id="b.ACT.12.9.1">So kagena de o Petrus o malaikat magena wamote so isupuka o bui ma tahuno.</s>
      <s id="b.ACT.12.9.2">Duma una womanakowa o kia o malaikat yaaaka gena igogou qangodu idadika, de wotemo awi sininga ma rabaka, "Nagala manena ka o gogelelo o Gikimoino takelelo."</s>
     </seg>
     <seg type="verse" id="b.ACT.12.10">
      <s id="b.ACT.12.10.1">Ma orasi ona yatiho o prajurit manga riho ma nonoma de ma sinotoka, so imasidiado o ngora o besika la yakahika o kotaka.</s>
      <s id="b.ACT.12.10.2">O ngora magena ka maena ipelenga masirete, so ona isupu de itagi o ngeko moi yamoteka.</s>
      <s id="b.ACT.12.10.3">De o Petrus womatodoka o malaikat magena ihiwaka so widongosaku.</s>
     </seg>
     <seg type="verse" id="b.ACT.12.11">
      <s id="b.ACT.12.11.1">Magena de asa o Petrus womanako o kia idadi unaka, so wotemo, "O orasi manena asa ngohi tanako igogou o Jou Awi malaikat wasulo la ngohi woisiraro o Herodes awi pareta ma rabano de o Yahudika manga roriri manga edekati qatotorou ma ngale ngohi tanu itooma."</s>
     </seg>
     <seg type="verse" id="b.ACT.12.12">
      <s id="b.ACT.12.12.1">So wanako qangoduka magena, de o Petrus wotagi ongo Mariaka o Yohanes, iwisiaso lo o Markus, ma awa ami tahuka.</s>
      <s id="b.ACT.12.12.2">Kagena o nyawa yadala imatolomuno so isumbayang.</s>
     </seg>
     <seg type="verse" id="b.ACT.12.13">
      <s id="b.ACT.12.13.1">O Petrus manga ngora ma duduno waaso de watote, de o ngopeqeka moleleleani moi ami ronga ongo Rode mosupu la o ngora mapelenga.</s>
     </seg>
     <seg type="verse" id="b.ACT.12.14">
      <s id="b.ACT.12.14.1">De gila-gila awi ili magena manako igogou o Petrus, duma minali poli so muna o ngora mapelenga waasi, de momatai-tai ma rabaka mokahika kali masingangasu motemo, "He!</s>
      <s id="b.ACT.12.14.2">O Petrus gena kadoke naga ma duduka!"</s>
     </seg>
     <seg type="verse" id="b.ACT.12.15">
      <s id="b.ACT.12.15.1">De ona itemo, "Nitogosa nagala!"</s>
      <s id="b.ACT.12.15.2">Duma ongo Rode mosigegego motemo, "Hiwa!</s>
      <s id="b.ACT.12.15.3">Kadoke naga!"</s>
      <s id="b.ACT.12.15.4">So ona itemo, "Magena ka awi malaikat!"</s>
     </seg>
     <seg type="verse" id="b.ACT.12.16">
      <s id="b.ACT.12.16.1">Duma o Petrus o ngora watote watoguwa.</s>
      <s id="b.ACT.12.16.2">So kagena de ona o ngora yapelenga, de wikelelo igogou o Petrus so ona yohairani icarawa.</s>
     </seg>
     <seg type="verse" id="b.ACT.12.17">
      <s id="b.ACT.12.17.1">O Petrus wapoma de una wasingangasu onaka ma ngeko idodooha o Gikimoi wisisupuka o bui ma tahu ma rabano.</s>
      <s id="b.ACT.12.17.2">So una wotemo, "Nitagi o Yakobuska la niwidedemo komagena lo to ngone nanga dodiao ipipiricaya ma somoaka."</s>
      <s id="b.ACT.12.17.3">So qabolo de o Petrus o tahu magena wodongosa de wotagi o riho ma somoaka.</s>
     </seg>
     <seg type="verse" id="b.ACT.12.18">
      <s id="b.ACT.12.18.1">So qaginitano o bi prajurit iruwahe de ikalala, sababu yogamamu qadoohaso o Petrus o bui ma tahuka he wihiwaka.</s>
     </seg>
     <seg type="verse" id="b.ACT.12.19">
      <s id="b.ACT.12.19.1">So kagena de o Herodes wasulo una wisari, duma ona wimakewa.</s>
      <s id="b.ACT.12.19.2">De o Herodes awi prajurit magena wasasano qaboloka, de wasulo la o prajurit ona magena yatoomaka.</s>
      <s id="b.ACT.12.19.3">Qabolo de o Herodes o Yudea ma kota wodongosa de wotagi wakahika o Kaisarea ma kotaka la kagena wogoge o wange muruo naga.</s>
     </seg>
     <seg type="verse" id="b.ACT.12.20">
      <s id="b.ACT.12.20.1">Ma orasi ipapasaka gena ma Kolano Herodes wadoosa poli ma ngale o doku Sidon de o doku Tirus ma nyawaka.</s>
      <s id="b.ACT.12.20.2">Duma o kota sinoto magena manga ino cawali ma sihino o Herodes awi dokuno, so ona itagi o Herodes awi kadato wapopareta o Blastuska, la una magena iwibaja ma ngale una wamote itagi o Herodeska idame.</s>
      <s id="b.ACT.12.20.3">So kagena de o Blastus wangaho o nyawa ona magena itagi o Herodeska, de igolo la imakadame kasi.</s>
     </seg>
     <seg type="verse" id="b.ACT.12.21">
      <s id="b.ACT.12.21.1">Qabolo so o wange imatekekokajaji yaadoka, de o Herodes awi pareta ma juba womasipakeka, de awi pareta ma kursika womatamiye so wabobicara o kawasaka.</s>
     </seg>
     <seg type="verse" id="b.ACT.12.22">
      <s id="b.ACT.12.22.1">Ona awi demo yoise de ona iwigiliri, "Manena o nyawa qasowo, duma igogou o giki ma loha ibicara!"</s>
     </seg>
     <seg type="verse" id="b.ACT.12.23">
      <s id="b.ACT.12.23.1">Gila-gila o Jou Awi malaikat o Herodes awi siri isitubuso, sababu una o Gikimoi iwisigiliriwa.</s>
      <s id="b.ACT.12.23.2">So o orasi magena qabolo o Herodes o kulubati wioqo so wosoneka.</s>
     </seg>
     <seg type="verse" id="b.ACT.12.24">
      <s id="b.ACT.12.24.1">So komagena o bi nyawa foloisi yadala yodupa isigise o Gikimoi Awi habari qaloloha so yopiricayaka.</s>
     </seg>
     <seg type="verse" id="b.ACT.12.25">
      <s id="b.ACT.12.25.1">Ma orasi o Barnabas de o Saulus o roriwo o pipi magena yatota qabolo o gogobu manga roriri o Yerusalemka, de ona iwiaso o Yohanes, iwisironga lo o Markus, so iliho imakangaho o Antiokhiaka.</s>
     </seg>
    </div>
    <div type="chapter" id="b.ACT.13">
     <seg type="verse" id="b.ACT.13.1">
      <s id="b.ACT.13.1.1">Kanaga o Antiokhiaka o gogobu manga sidongirabano o nabi o habari qaloloha isihohabari de lo o guru o nyawa ipipiricayaka yododoto, ena gena o Barnabas, o Simeon iwisironga lo o Niger, o Lukius o Kireneno ma nyawa, de o Menahem ma Kolano Herodes ma dodiao de lo o Saulus.</s>
     </seg>
     <seg type="verse" id="b.ACT.13.2">
      <s id="b.ACT.13.2.1">Ma orasi moi o gogobu yooqowa de youdowa so isumbayang o Jouka, de o Gurumi Qatetebi asa wosingangasu o gogobu magenaka, "Hika ngini o Barnabas de o Saulus niahiri la ma ngale itagi yaaka o manara kiaka tositotatapu qabolo onaka."</s>
     </seg>
     <seg type="verse" id="b.ACT.13.3">
      <s id="b.ACT.13.3.1">So o gogobu yooqowa de isumbayang qabolo, de manga gia yahado o Barnabas de o Saulusku ma ngale yasitatapu o manara magena yaaka, qabolo de yasulo la ona yasinoto magena yotagi.</s>
     </seg>
     <seg type="verse" id="b.ACT.13.4">
      <s id="b.ACT.13.4.1">O Gurumi Qatetebi wosulo so o Barnabas de o Saulus bilasu imajobo o Siprus ma guraka.</s>
      <s id="b.ACT.13.4.2">So o Antiokhiaka de itatagi yakahoko o Seleukia ma bobaneko, so kagena de asa o deruku ipane so iside yakahika o Siprus ma guraka.</s>
     </seg>
     <seg type="verse" id="b.ACT.13.5">
      <s id="b.ACT.13.5.1">Ma orasi kagena o Salamis ma kotaka yaado, de ona itagi o Gikimoi Awi demo isihabari o Yahudi manga puji ma bi tahuka.</s>
      <s id="b.ACT.13.5.2">De o Yohanes Markus lo womote la to ona manga manara magena wariwo.</s>
     </seg>
     <seg type="verse" id="b.ACT.13.6">
      <s id="b.ACT.13.6.1">O gura magena ma ngoguka de itagi sidago imasidiado ma ngoguka so kagena o Pafos ma kotaka, de imakamake o nyawa womagogomahate moi awi ronga o Bar-Yesus de una magena o Yahudika manga nabi wokokulai moi.</s>
     </seg>
     <seg type="verse" id="b.ACT.13.7">
      <s id="b.ACT.13.7.1">O nabi una magena imadodiao qaloha de o Sergius Paulus o gura magenaka manga gubernur de una wococawaro moi.</s>
      <s id="b.ACT.13.7.2">So kagena de ma gubernur una magena o Barnabas de o Saulus waaso la yahino awi simaka, sababu wodupa woise o Gikimoi Awi demo.</s>
     </seg>
     <seg type="verse" id="b.ACT.13.8">
      <s id="b.ACT.13.8.1">Duma o Elimas (o Bar-Yesus to una awi ronga isiyoyunanika) womagogomahate, una gena walawangi ona, so wahino ma dodiao ma gubernurno, la wigegego upa sidago o Yesus iwipiricaya.</s>
     </seg>
     <seg type="verse" id="b.ACT.13.9">
      <s id="b.ACT.13.9.1">So kagena de o Saulus, una iwisironga lo o Paulus, o Gurumi Qatetebi Awi kuasa unaka, so winano o gogomahateka,</s>
     </seg>
     <seg type="verse" id="b.ACT.13.10">
      <s id="b.ACT.13.10.1">de wotemo, "He!</s>
      <s id="b.ACT.13.10.2">Ngona nitotodamatoko de o nyawa ma dorou, ngona nalawangi o Gikimoi Awi manara so ngona maro ka o Iblis!</s>
      <s id="b.ACT.13.10.3">Qadoohaso nitodamatoko o Jou Gikimoi Awi manara itotiaika.</s>
     </seg>
     <seg type="verse" id="b.ACT.13.11">
      <s id="b.ACT.13.11.1">O orasi manena qabolo asa o Jou wonisisangisara ngonaka, so ani lako ipilo sidago o orasi muruo naga so o wange ma siwa lo nakelelo kawa."</s>
      <s id="b.ACT.13.11.2">O orasi magena qabolo o Elimas wamalo gena koloko awi lako o marasa yasaoka, so wotagi lo ka wopaqa-paqa de o nyawa womasari la wituda.</s>
     </seg>
     <seg type="verse" id="b.ACT.13.12">
      <s id="b.ACT.13.12.1">De ma gubernur asa wakelelo o kia idadadi gena.</s>
      <s id="b.ACT.13.12.2">So kagena de una wohairani icarawa ma ngale o Jou Awi dodoto de Awi kuasa, de gila-gila una o Yesus iwipiricayaka.</s>
     </seg>
     <seg type="verse" id="b.ACT.13.13">
      <s id="b.ACT.13.13.1">O Paulus de awi dodiao o Pafos ma dokuka de ona iside kali yakahika o Perga ma kota o Pamfilia ma daeraka.</s>
      <s id="b.ACT.13.13.2">Kagena yahika de o Yohanes Markus ona wadongosaka, so una woliho woqoma o Yerusalemka.</s>
     </seg>
     <seg type="verse" id="b.ACT.13.14">
      <s id="b.ACT.13.14.1">Duma ona o Perga ma kotaka de manga dodagi yadofa kali yakahika so imasidiado o Antiokhia ma kota o Pisidia ma daeraka.</s>
      <s id="b.ACT.13.14.2">Qabolo so o Sabat ma wangeka de ona o puji ma tahuka iwosa so imatamiye.</s>
     </seg>
     <seg type="verse" id="b.ACT.13.15">
      <s id="b.ACT.13.15.1">Kagena o Gikimoi Awi bobita ma buku o Musa wosilelefoka de o nabi manga buku yabaca qaboloka, de o puji ma tahu ma roriri isulo so o nyawa yagolo o Paulus de o Barnabaska itemo, "O gianongoru o Israelka ma nyawa, nakoso kanaga de nia dupaka o bi nyawa manena niasiduduga, de hino la ngini ona manena niadoto."</s>
     </seg>
     <seg type="verse" id="b.ACT.13.16">
      <s id="b.ACT.13.16.1">Gila-gila o Paulus womaoko so wapomaka, de wotemo, "Ai gianongoru o Israelka ma nyawa de o bi nyawa ma somoasi nisusuba o Gikimoika!</s>
      <s id="b.ACT.13.16.2">Hika ningodu gena ai demo nisigise!</s>
     </seg>
     <seg type="verse" id="b.ACT.13.17">
      <s id="b.ACT.13.17.1">O Gikimoi o Israelka yodupa wisusuba gena Una wahirika to ona manga ete de manga topora la idadi o bangsa ilalamo moi, ma orasi ona igogogesi o Mesir ma dokuka maro ka o nyawa imasidododoguno.</s>
      <s id="b.ACT.13.17.2">So de o Gikimoi Awi kuasa ona o Mesir ma dokuno wasisupuka,</s>
     </seg>
     <seg type="verse" id="b.ACT.13.18">
      <s id="b.ACT.13.18.1">de lo ma deka o taungu moruha ona aku yapoha ioho o tona ibobeleuka, sababu o Gikimoi wapalihara onaka.</s>
     </seg>
     <seg type="verse" id="b.ACT.13.19">
      <s id="b.ACT.13.19.1">De o Kanaan ma tonaka ma dala o bangsa tumudingi Una wasisaka ma ngale o tona magena o Israel ma nyawaka wahike la idadi to ona manga tona masirete.</s>
     </seg>
     <seg type="verse" id="b.ACT.13.20">
      <s id="b.ACT.13.20.1">Qangodu idadadika magena nagala ma deka o taungu 450.</s>
      <s id="b.ACT.13.20.2">Magena qaboloka, de o Gikimoi watide o kapita so imateketotagali sidago ma orasi ma nabi Samuel ona wapareta.</s>
     </seg>
     <seg type="verse" id="b.ACT.13.21">
      <s id="b.ACT.13.21.1">De ma orasi ona o kolano moi imagolo o Gikimoika, so witide o Saul o Kis ma ngopa, o Benyamin awi nyawano, so wokolano ma deka o taungu moruha.</s>
     </seg>
     <seg type="verse" id="b.ACT.13.22">
      <s id="b.ACT.13.22.1">So ma orasi awi pareta o Gikimoi wahoika. de o Daud witide kali la una wodadi to ona manga kolano.</s>
      <s id="b.ACT.13.22.2">De ma ngale una magena o Gikimoi wotemo komanena, 'Ngohi towinakoka o Daud o Isai ma ngopa una igogou Ngohi towidupa, una magena Ai sininga ma dupa gena qangodu asa waaka.'</s>
     </seg>
     <seg type="verse" id="b.ACT.13.23">
      <s id="b.ACT.13.23.1">De maro o kia o Gikimoi wojajika, o Daud una manena awi ngopa de awi danoku asa o Gikimoi witide kali o Yesus la ma ngale o Israel ma nyawa wasisalamati.</s>
     </seg>
     <seg type="verse" id="b.ACT.13.24">
      <s id="b.ACT.13.24.1">Ma orasi he idumuka o Yesus Awi manara waaka, de o Yohanes asa woqomano wasihabari o Israel ma bi nyawa yangoduka nagoona imatoba de imatodubaka, de ona magena asa una waosi.</s>
     </seg>
     <seg type="verse" id="b.ACT.13.25">
      <s id="b.ACT.13.25.1">De awi manara he wosibolo de o Yohanes wotemo onaka, 'Nakoso ngini, naguuna ngohi manena.</s>
      <s id="b.ACT.13.25.2">O nyawa niwidodamaha gena ngohi manena isowo.</s>
      <s id="b.ACT.13.25.3">Ngohi qabolo de Una magena asa wahino, duma ngohi manena to Una Awi simaka gena o kia lo waali idahe, ka awi capato ma gumi tasose maro Awi nyawa ileleleani moi lo idadiwa.'</s>
     </seg>
     <seg type="verse" id="b.ACT.13.26">
      <s id="b.ACT.13.26.1">Ai gianongoru de ai awabira ningodu, o Abraham awi ngopa de awi dano, de o bi gianongoru ma somoasi nidupa niwisusuba o Gikimoika, o Gikimoi Awi salamati ma habari gena inasiado ngoneka.</s>
     </seg>
     <seg type="verse" id="b.ACT.13.27">
      <s id="b.ACT.13.27.1">O bi Yerusalemka ma nyawa de manga roriri gena yosihodawa, ngaroko o bi nabi manga buku ma demo o Sabat ma wange isigeto yabaca, so iwinakowa o Yesus Una magena o Salamati ma Kolano.</s>
      <s id="b.ACT.13.27.2">Ma sababu magegena ona o Yesus asa iwitoomaka.</s>
      <s id="b.ACT.13.27.3">Duma de manga manara ona iwitooma gena ona yaakaka maro o kia o nabi manga bukuka isilelefo magena asa idadika.</s>
     </seg>
     <seg type="verse" id="b.ACT.13.28">
      <s id="b.ACT.13.28.1">So ngaroko to Una awi sala moi lo yamakewa la isitatapu bilasu Una witooma, duma ona igolo o Pilatuska la witooma.</s>
     </seg>
     <seg type="verse" id="b.ACT.13.29">
      <s id="b.ACT.13.29.1">So qangodu magena yaakaka maro o kia o bi nabi isilelefo manga buku ma rabaka ma ngale Una, de Awi rohe o sangahadiku isiguti de yapoosu kiaka o boosu magena yaaaka o teto ma rabaka.</s>
     </seg>
     <seg type="verse" id="b.ACT.13.30">
      <s id="b.ACT.13.30.1">Duma o Gikimoi wisioho kali o sone ma rabano,</s>
     </seg>
     <seg type="verse" id="b.ACT.13.31">
      <s id="b.ACT.13.31.1">de ma deka o wange muruo naga Una womasimane wosidadu-dadu kiaka o bi nyawa iqoqoma Una wimomoteka o Galilea ma daeraka de yakahika o Yerusalemka, de ona o orasi manena naga idadi to Una Awi saksi o Israel ma nyawaka.</s>
     </seg>
     <seg type="verse" id="b.ACT.13.33">
      <s id="b.ACT.13.33.1">So ma ngale magegena o orasi manena ngomi minisingangasu o habari qaloloha nginika: Kiaka o Yesus wisiohoka o sone ma rabano gena, o Gikimoi waaka qabolo maro o kia wojajika to ngone nanga ete de nanga topora o Israel ma nyawaka.</s>
      <s id="b.ACT.13.33.2">Komagena lo o Mazmur ma fasali sinotoka isilefo gena o Gikimoi wotemo, 'Ngona gena Ai Ngopa.</s>
      <s id="b.ACT.13.33.3">O wange manena Ngohi tadedemo yangoduka, igogou Ngohi gena to Ngona Ani Baba.'</s>
     </seg>
     <seg type="verse" id="b.ACT.13.34">
      <s id="b.ACT.13.34.1">So o Gikimoi wisioho kali o sone ma rabano, so o orasi manena de ikahika Una he wosone kawa, ma ngale magegena so o Gikimoi wotemo komanena, 'Ngohi asa tinihike nginika o Salamati ma Kolano maro Ngohi o Daud towijajajika.'</s>
     </seg>
     <seg type="verse" id="b.ACT.13.35">
      <s id="b.ACT.13.35.1">Komagena lo o gimina ma somoaka asa itemo, 'Ngona nowiqoha kawa Ani leleani wokokaeli Awi rohe o boosuka iwaro de ibaka.'</s>
     </seg>
     <seg type="verse" id="b.ACT.13.36">
      <s id="b.ACT.13.36.1">Ai gianongoru o Israelka ma nyawa de o bi nyawa ma somoasi nidupa niwisusuba o Gikimoika, sababu o Gikimoi Awi sininga ma dupa o Daud waaka qaboloka, o Daud wosone de to una awi ete de awi topora manga dateka wisipoosuka, de to una awi rohe lo asa ibaka de iwaro so ihiwaka.</s>
     </seg>
     <seg type="verse" id="b.ACT.13.37">
      <s id="b.ACT.13.37.1">Duma o Yesus o Gikimoi wisiooho kali o sone ma rabano gena, to Una Awi rohe ibakawa de iwarowa.</s>
     </seg>
     <seg type="verse" id="b.ACT.13.38">
      <s id="b.ACT.13.38.1">Mutuwade o bi gianongoru, bilasu minisihabari nginika la aku nianako ma ngale o Yesus Una magena o ngeko so kanaga nia dorou lo aku o Gikimoi wosiapongu.</s>
     </seg>
     <seg type="verse" id="b.ACT.13.39">
      <s id="b.ACT.13.39.1">De bilasu ngini lo nianako, ngaroko de o Gikimoi Awi bobita o Musano gena yaakuwa nia sininga itotiai yaaka, duma nagoona o Yesus wipiricayaka gena to ona manga sininga itotiai aku Una waaka.</s>
     </seg>
     <seg type="verse" id="b.ACT.13.40">
      <s id="b.ACT.13.40.1">Ma sababu magena, so nimasitiari de ai demo niamote de upa niholu, la o kia o bi nabi manga bukuka isilelefo upa sidago nidahe nginika, ena gena,</s>
     </seg>
     <seg type="verse" id="b.ACT.13.41">
      <s id="b.ACT.13.41.1">'He!</s>
      <s id="b.ACT.13.41.2">Ngini o bi nyawa nagoona Ai demo yodupa isimaqe.</s>
      <s id="b.ACT.13.41.3">Hika niise Ai demo manena.</s>
      <s id="b.ACT.13.41.4">O orasi manena o manara moi Ngohi asa taaka de ngaroko o nyawa nisidoto nginika lo, ngini asa niopiricayawa.</s>
      <s id="b.ACT.13.41.5">De Ai manara magena asa nisitodoka sidago niohairani de nisone bai!' "</s>
     </seg>
     <seg type="verse" id="b.ACT.13.42">
      <s id="b.ACT.13.42.1">Magena de o Paulus de o Barnabas o puji ma tahu magenaka yodongosa waasi, de o bi nyawa kagenadahu yagolo kali la tanu o Sabat ma simaka, de ona yasinoto yahino la o habari maro komagena yasingangasu kali.</s>
     </seg>
     <seg type="verse" id="b.ACT.13.43">
      <s id="b.ACT.13.43.1">Qabolo de o bi nyawa o puji ma tahuno isupuka, de ona magena yadadala o Yahudika ma nyawa de ma binuka o bi nyawa o Yahudika ma nyawa yasowo lo, yodupa o Yahudika manga agama yamoteka, ona magena o Paulus de o Barnabas manga duduno itotuuru de yamote-mote.</s>
      <s id="b.ACT.13.43.2">So ona yasinoto yagegego la tanu imasigocoho qaputuru o Gikimoi Awi dodaraka, sababu Una wodupa wasidumu ona yangoduka la aku ona wariwo.</s>
     </seg>
     <seg type="verse" id="b.ACT.13.44">
      <s id="b.ACT.13.44.1">Kagena de o Sabat ma wange ma simaka o kota ma nyawa magena he yangodu yahino imatolomu o puji ma tahuka la isigise o Jou Awi demo.</s>
     </seg>
     <seg type="verse" id="b.ACT.13.45">
      <s id="b.ACT.13.45.1">Duma ma orasi o Yahudika yakelelo o bi nyawa gena yadadala yahino imatolomu o Yahudika ma nyawa yasosowo, de ona foloi yatoosa sidago ona o Pauluska iwitemo una magena witotodamatoko de ona iwisimaqe.</s>
     </seg>
     <seg type="verse" id="b.ACT.13.46">
      <s id="b.ACT.13.46.1">Kagena de o Paulus de o Barnabas foloi yobarani so ibicara itemo, "O Gikimoi Awi demo bilasu iqoma kasi minidedemo ngini o Yahudika.</s>
      <s id="b.ACT.13.46.2">Duma ngini niopiricaya niholu so komagena isikelelo, ngaroko itiaiwa ma ngale niamake o oho ikokakali.</s>
      <s id="b.ACT.13.46.3">Mutuwade o orasi manena ngomi miniqohaka la ma ngale mitagi o Yahudika ma nyawa yasowoka.</s>
     </seg>
     <seg type="verse" id="b.ACT.13.47">
      <s id="b.ACT.13.47.1">Sababu o Gikimoi womisulo ngomi gena komanena, 'Ngohi tonisitatapu ngona la nodadi maro o nita moi o bi nyawa ma somoaka ngaroko ona magena o Yahudika yasowo, la ma ngale ngona o nyawa yangodu o dunia ma qokuka aku isisalamati.' "</s>
     </seg>
     <seg type="verse" id="b.ACT.13.48">
      <s id="b.ACT.13.48.1">Ma orasi o Yahudika ma nyawa yasowo o demo magena yogiise, ona yanali de imore ma ngale o Gikimoi Awi demo magena yogiliri, de o nyawa nagoona o Gikimoi wahirika la yamake o oho ikokakali, ona magegena asa iwipiricayaka.</s>
     </seg>
     <seg type="verse" id="b.ACT.13.49">
      <s id="b.ACT.13.49.1">De ona ipipiricaya magena itagi o habari ma ngale o Jou Yesus isihabari sidago o bi doku ma sigilolika, so o nyawa ifoloi yadala yoise.</s>
     </seg>
     <seg type="verse" id="b.ACT.13.50">
      <s id="b.ACT.13.50.1">Duma kagena o kotaka ma roriri o nyawa yalalago de o bi ngopeqeka yahohoromati, o Gikimoika yodupa isusuba, ona magena o Yahudika ma nyawa yasigaro la o Paulus de o Barnabas yasaturu.</s>
      <s id="b.ACT.13.50.2">So kagena de ona yotagi o Paulus de o Barnabas yasangisara sidago yadusu o daera magenano.</s>
     </seg>
     <seg type="verse" id="b.ACT.13.51">
      <s id="b.ACT.13.51.1">So kagena de o rasul yasinoto magena o nonako yahike so manga gaapo manga qohu ma sohaka yapari gena ma ngale yasisitiari manga manara yaaka qabolo onaka, sababu o Yahudika ma nyawa kagena ipiricaya iholu.</s>
      <s id="b.ACT.13.51.2">Qabolo de ona itagi o Ikonium ma kotaka.</s>
     </seg>
     <seg type="verse" id="b.ACT.13.52">
      <s id="b.ACT.13.52.1">De o bi nyawa ipipiricaya kadoka o Antiokhiaka orasi isigeto-geto yanali de manga more ifoloi, de o Gurumi Qatetebi Awi kuasa qaasu-asu manga sininga yapareta.</s>
     </seg>
    </div>
    <div type="chapter" id="b.ACT.14">
     <seg type="verse" id="b.ACT.14.1">
      <s id="b.ACT.14.1.1">Komagena lo idadi imakadahe o Ikonium ma kotaka.</s>
      <s id="b.ACT.14.1.2">O Paulus de o Barnabas itagi yowosa kali o Yahudi manga puji ma tahuka, de yosibicara sidago lo o nyawa yadala, bai o Yahudika ma nyawa de o nyawa o Yahudika yasowo, o Yesus iwipiricayaka.</s>
     </seg>
     <seg type="verse" id="b.ACT.14.2">
      <s id="b.ACT.14.2.1">Duma ma binukali o Yahudika ma nyawa ipipiricayawa ona yasigaro o Yahudika ma nyawa yasowo ma binukali ma ngale manga siningaka de manga edekati qatotorou o bi nyawa ipipiricayaka.</s>
     </seg>
     <seg type="verse" id="b.ACT.14.3">
      <s id="b.ACT.14.3.1">So kagena o Paulus de o Barnabas yogoge yateka, de yobarani idoto ma ngale o Jou Yesus.</s>
      <s id="b.ACT.14.3.2">De o Jou Awi kuasa wahike la ona aku yaaka o nonako ifoloisi ihahairani, la komagena wasinako to ona manga dodoto ma ngale to Una Awi dodara magena igogou.</s>
     </seg>
     <seg type="verse" id="b.ACT.14.4">
      <s id="b.ACT.14.4.1">Ma orasi o Paulus de o Barnabas yaaka kali qangodu magena o Ikonium ma kotaka, de ma kawasa magena imakitinga idadi o bolu sinotoka, so o bolu moi yasimote o Yahudika ma nyawa ipipiricayawa de o bolu moi yasimote o bi rasulka.</s>
     </seg>
     <seg type="verse" id="b.ACT.14.5">
      <s id="b.ACT.14.5.1">So o Yahudika ma nyawa de yamuruo naga o Yahudika ma nyawa yasowo de to ona manga roriri manga sininga ma rabaka de manga edekati gena, o bi rasulka yasisangisara de o teto yasipapaka.</s>
     </seg>
     <seg type="verse" id="b.ACT.14.6">
      <s id="b.ACT.14.6.1">So kagena de o bi rasul imanako, so jai-jai o kota magena yodoloqa de manga dodagi yadofa kali so itagi o Listra ma kota de o Derbe ma kota ma sigilolino o Likaonia ma daera ma rabaka.</s>
     </seg>
     <seg type="verse" id="b.ACT.14.7">
      <s id="b.ACT.14.7.1">Yahika o daera magenaka, de o habari qaloloha magena ona isihabari kali.</s>
     </seg>
     <seg type="verse" id="b.ACT.14.8">
      <s id="b.ACT.14.8.1">Kanaga o Listra ma kotaka o nyawa wolulugu moi ka wisibuo kusi sidago o orasi manena wotagi lo waakuwa.</s>
     </seg>
     <seg type="verse" id="b.ACT.14.9">
      <s id="b.ACT.14.9.1">O wange moiku ma orasi o Paulus wobicara, de o nyawa una magena kagena womatamiye de awi demo gena wosigigise.</s>
      <s id="b.ACT.14.9.2">So kagena de o Paulus wikeri-keri una magenaka, de wimalo igogou una o Gikimoi wipiricaya so aku wisiloha,</s>
     </seg>
     <seg type="verse" id="b.ACT.14.10">
      <s id="b.ACT.14.10.1">so wiaso womaili-ili wotemo, "Nomaoko nomabobolowoye!"</s>
      <s id="b.ACT.14.10.2">De o nyawa una magena womasitudu de gila-gila wotagika.</s>
     </seg>
     <seg type="verse" id="b.ACT.14.11">
      <s id="b.ACT.14.11.1">De o orasi magena o nyawa yadala wikelelo o kia o Paulus waaaka, de ona imanere de o Likaoniaka manga demo itemo, "Wewe!</s>
      <s id="b.ACT.14.11.2">Nagala nanga giki o Zeus de o Hermes iuti o duniaku so imasirohe maro o nyawa."</s>
     </seg>
     <seg type="verse" id="b.ACT.14.12">
      <s id="b.ACT.14.12.1">De o Barnabas ona iwisironga o Zeus, de o Paulus ona iwisironga o Hermes sababu una wobicara idala.</s>
     </seg>
     <seg type="verse" id="b.ACT.14.13">
      <s id="b.ACT.14.13.1">So o giki Zeus ma imam gena ma seri ma tahu o kota ma dateka de ma ngoraka so kagena watota o bi sapi ma nau de o bi bunga.</s>
      <s id="b.ACT.14.13.2">La una de o nyawa yadadala magena yosidailako manga gaso o haiwani magegena yatota, la asa manga suba yatide o bi rasulka.</s>
     </seg>
     <seg type="verse" id="b.ACT.14.14">
      <s id="b.ACT.14.14.1">So kagena de o Barnabas de o Paulus yogiise o bi nyawa yadadala manga edekati o rasul yasinoto magenaka, de ona manga manara komagena yaholu so manga baju yaraca-racaka, de imagogora o nyawa yadadala manga sidongirabaka, de imatoore itemo,</s>
     </seg>
     <seg type="verse" id="b.ACT.14.15">
      <s id="b.ACT.14.15.1">"Wewe!</s>
      <s id="b.ACT.14.15.2">Qadoohaso niaaka komagena.</s>
      <s id="b.ACT.14.15.3">Ngomi manena lo ka o nyawa bato koloko ngini!</s>
      <s id="b.ACT.14.15.4">Ngomi miahino kanena gena o habari qaloloha minisingangasu nginika, la nia giki moi-moi isosone magena bilasu niodongosa de nimakiliho la nisuba o Gikimoi wooohoka, o Gikimoi Una magena o dipa de o dunia wosidadi, de o teo de lo o moi-moi qangodu kanaga de ma rabaka.</s>
     </seg>
     <seg type="verse" id="b.ACT.14.16">
      <s id="b.ACT.14.16.1">Ma dongoho ipapasaka gena o Gikimoi ka waqohaka, ngaroko o bi bangsa ma nyawa yangodu o gikika yasuba yamote to ona manga dupa moi-moi.</s>
     </seg>
     <seg type="verse" id="b.ACT.14.17">
      <s id="b.ACT.14.17.1">Duma igogou Una winiwosawa, so winihike o muura o dipaku de o sopo o tonaye wosioho o musung ma orasika, ma ngale o ino winihike so nia sininga qamagawe, de komagena o loha moi-moi waaka ma ngale winisimane nginika igogou Una kanaga dede ngini."</s>
     </seg>
     <seg type="verse" id="b.ACT.14.18">
      <s id="b.ACT.14.18.1">De to ona manga demo komagena, ngaroko o nyawa yadadala magena isusa icarawa ona yafati, duma manga gaso yatide la isisuba o bi rasulka gena ona he yaaka kawa.</s>
     </seg>
     <seg type="verse" id="b.ACT.14.19">
      <s id="b.ACT.14.19.1">Magena qabolo de o Yahudika ma nyawa yamuruo naga o Antiokhia ma kotano o Pisidia ma daerano de lo o Ikoniumno yahino de itagi yakahika o Listraka.</s>
      <s id="b.ACT.14.19.2">Kagena de ona o nyawa yadadala magena yasigaro sidago o Paulus o teto wisipapaka.</s>
      <s id="b.ACT.14.19.3">Qabolo de ona witahe nagala una wosoneka, so awi rohe yalilia isisupu o kota ma duduka.</s>
     </seg>
     <seg type="verse" id="b.ACT.14.20">
      <s id="b.ACT.14.20.1">Duma ma orasi o nyawa ipipiricaya kagena imatolomu wisigilolino de, pei, o Paulus una magena asa womomi so wotagi de wowosa kali o kota ma rabaka bai!</s>
      <s id="b.ACT.14.20.2">Ma ginitano de wotagi kali imakangaho de o Barnabas o Derbe ma kotaka.</s>
     </seg>
     <seg type="verse" id="b.ACT.14.21">
      <s id="b.ACT.14.21.1">Kagena o Derbe ma kotaka de o Paulus de o Barnabas o habari qaloloha isihabari sidago o nyawa yadala o Yesus wipiricayaka.</s>
      <s id="b.ACT.14.21.2">Qabolo de ona imabulutu so yakahino kali o Listraka de lo o Ikoniumka, de asa itagi gila-gila o Antiokhia o Pisidia ma daeraka.</s>
     </seg>
     <seg type="verse" id="b.ACT.14.22">
      <s id="b.ACT.14.22.1">O bi doku magegenaka de ona o bi nyawa ipipiricaya yasiduduga la manga piricaya isitatapu o Yesuska, so itemo, "Bilasu ngone inasisangisara idala kasi, de asa powosa o Gikimoi Awi pareta ma rabaka."</s>
      <s id="b.ACT.14.22.2">Komagena ona manga piricaya isiputuru o bi doku magegenaka.</s>
     </seg>
     <seg type="verse" id="b.ACT.14.23">
      <s id="b.ACT.14.23.1">Kagena o doku saange moi de moika lo o Paulus de o Barnabas ioqowa de isumbayang la iwisano kasi o Jou Awi dupa, ma ngale yahiri manga roriri to ona manga gogobu ma rabaka.</s>
      <s id="b.ACT.14.23.2">Qabolo de ona magena yasisaraha to ona manga Jou iwipipiricayaka.</s>
     </seg>
     <seg type="verse" id="b.ACT.14.24">
      <s id="b.ACT.14.24.1">So o Paulus de o Barnabas o Pisidia ma daera yatilaku qabolo, kagena de ona imasidiado o Pamfilia ma daeraka.</s>
     </seg>
     <seg type="verse" id="b.ACT.14.25">
      <s id="b.ACT.14.25.1">So kagena o Perga ma kotaka o habari ma ngale o Yesus isihabari qabolo, de itagi yakahoko o Atalia ma kotako,</s>
     </seg>
     <seg type="verse" id="b.ACT.14.26">
      <s id="b.ACT.14.26.1">de o deruku so iside yakahino kali o Antiokhia ma kotano o Siria ma daerano, kiaka iqoma o riho magenaka manga dodagi isisolano waasi, de ona yasisaraha kasi o Gikimoika la Awi laha wasidumu onaka, ma ngale aku ona manga manara yaaka, kiaka o orasi manena asa ona isiboloka.</s>
     </seg>
     <seg type="verse" id="b.ACT.14.27">
      <s id="b.ACT.14.27.1">De kagena o Antiokhiaka imasidiado, de o gogobu yatolomuno la isingangasu, dede o Gikimoi Awi kuasa kanaga onaka, so o moi-moi idadadi gena aku ona yaakaka de idodooha Una o ngeko wahike sidago o bi nyawa o Yahudika yasowo lo aku o Yesus iwipiricayaka.</s>
     </seg>
     <seg type="verse" id="b.ACT.14.28">
      <s id="b.ACT.14.28.1">O Paulus de o Barnabas ona kagena igoge yatekasi de o bi nyawa ipipiricaya ona magena.</s>
     </seg>
    </div>
    <div type="chapter" id="b.ACT.15">
     <seg type="verse" id="b.ACT.15.1">
      <s id="b.ACT.15.1.1">Duma ma orasi magena o Yahudika ma nyawa, o Yesus iwipipiricaya, yamuruo naga o Yudea ma daerakaka de ikahika o Antiokhiaka imasidiado, de o bi dodiao o Yahudika ma nyawa yasowo de ipipiricayaka kagena yadoto, so itemo, "O dodiao nipipiricaya, bilasu ngini manena nimasuna kasi, imamote de o Gikimoi Awi bobita o Musa wosilelefoka, la ngini aku nisalamati."</s>
     </seg>
     <seg type="verse" id="b.ACT.15.2">
      <s id="b.ACT.15.2.1">Ma ngale magegena o Paulus de o Barnabas ona de o nyawa magena imatekeributu de imatekesikoholu, sidago o gogobu o Antiokhiaka isitatapu bilasu yasulo o Paulus, de o Barnabas, de lo o nyawa ipipiricaya yamuruo naga itagi o Yerusalemka, la ma ngale o sikoholu magena isibicara kagena o bi rasul de o bi roririka.</s>
     </seg>
     <seg type="verse" id="b.ACT.15.3">
      <s id="b.ACT.15.3.1">So o gogobu o Antiokhiaka yasuloka qabolo, de o Paulus, de o Barnabas, de lo ona yamuruo naga magena imajobo itagi o Yerusalemka.</s>
      <s id="b.ACT.15.3.2">So ma orasi o Fenisia ma daeraka de o Samaria ma daeraka yakiloli de o dokuka itulu-tulu, de ona isingangasu idodooha o Gikimoi Awi manara so o Yahudika ma nyawa yasowo lo o Yesus iwipiricayaka, sidago o bi nyawa ipipiricaya o bi doku magenaka ona yangodu yanali de imore.</s>
     </seg>
     <seg type="verse" id="b.ACT.15.4">
      <s id="b.ACT.15.4.1">De ma orasi ona imasidiado o Yerusalemka gena, o bi rasul, de o roriri, de lo ma gogobu ona yangodu imatolomu so imatekesikomore dede ona.</s>
      <s id="b.ACT.15.4.2">Qabolo de o Paulus de o Barnabas yasingangasu ona yangoduka idodooha manga manara ma rabaka o Gikimoi waaka so o bi nyawa o Yahudika yasowo lo o Yesus iwipiricayaka.</s>
     </seg>
     <seg type="verse" id="b.ACT.15.5">
      <s id="b.ACT.15.5.1">Duma kanaga o nyawa ipipiricaya o Yesuska o bolu moi o Farisika ma nyawa, de ona yamuruo naga imaoko de itemo, "He!</s>
      <s id="b.ACT.15.5.2">Bilasu o Yahudika ma nyawa yasowo de o Yesus iwipipiricayaka, ona magena lo imasuna kasi de bilasu pasulo yamote o bobita o Musa wosilelefoka."</s>
     </seg>
     <seg type="verse" id="b.ACT.15.6">
      <s id="b.ACT.15.6.1">So kagena de o bi rasul de o roriri imatolomuno la ma ngale o Farisika manga demo magegena yabicara.</s>
     </seg>
     <seg type="verse" id="b.ACT.15.7">
      <s id="b.ACT.15.7.1">De ona iteka isibicara de imatekesikadailako, so qabolo o Petrus womaoko de wotemo, "O gianongoru nipipiricaya!</s>
      <s id="b.ACT.15.7.2">Ngini ningodu nianakoka iqoqoma nia sidongirabano o Gikimoi ngohi woihirika, ma ngale o habari qaloloha tosihabari o bi nyawa, ngaroko o Yahudika yasowo, la ona lo aku yoise de iwipiricaya o Yesuska.</s>
     </seg>
     <seg type="verse" id="b.ACT.15.8">
      <s id="b.ACT.15.8.1">De o Gikimoi asa wanako o nyawa yangodu manga sininga moi-moi, de Awi Gurumi Qatetebi wahike o nyawa o Yahudika yasowo imatero maro wonahike ngone o Yahudika, de komagena wonasingangasu ngoneka ona lo wadupa.</s>
     </seg>
     <seg type="verse" id="b.ACT.15.9">
      <s id="b.ACT.15.9.1">De sababu ona ipiricaya o Yesuska, so o Gikimoi manga dorou wasiapongu qabolo, so bai o Yahudika ma nyawa yasowo de ngone o Yahudika ma nyawa gena o Gikimoi wonahihiriwa.</s>
     </seg>
     <seg type="verse" id="b.ACT.15.11">
      <s id="b.ACT.15.11.1">Upa lo nitemo de o Gikimoi Awi bobita o Musa wosilelefoka paaka gena aku inasisalamati.</s>
      <s id="b.ACT.15.11.2">Hiwa!</s>
      <s id="b.ACT.15.11.3">Sababu ngone panako igogou cawali de o Jou Yesus Awi dodara ngoneka so aku wasisalamati, maro ka ona o Yahudika ma nyawa yasowo wasisalamati.</s>
      <s id="b.ACT.15.11.4">Nako o nyawa o Yahudika yasowo pasulo ona yaaka o bi bobita magena, kiaka nanga ete de nanga topora de ngone masirete lo paaka paakuwa, o Gikimoi Awi edekati ma ngale ona o Yesus iwipiricaya la aku wasisalamati gena. ngone pasisangisara.</s>
      <s id="b.ACT.15.11.5">So upa pasulo komagena bai!"</s>
     </seg>
     <seg type="verse" id="b.ACT.15.12">
      <s id="b.ACT.15.12.1">So o Petrus awi bicara komagena qaboloka, de o nyawa yangodu imatotolomuno magena ona asa imapopongoka.</s>
      <s id="b.ACT.15.12.2">Kagena de ona isigiise kali o Barnabas de o Paulus isibicara, ma ngale de o Gikimoi Awi buturu wahike onaka, so Awi kuasa wasimane sidago idala yaaka o nonako ihahairani o bi nyawa o Yahudi yasowo manga simaka.</s>
     </seg>
     <seg type="verse" id="b.ACT.15.13">
      <s id="b.ACT.15.13.1">De ona isibicara qaboloka, de o Yakobus una o Yerusalemka ma gogobu manga sahe wosingangasu wotemo, "O gianongoru nipipiricaya, hika nisigise!</s>
     </seg>
     <seg type="verse" id="b.ACT.15.14">
      <s id="b.ACT.15.14.1">O Simon Petrus winisidoto qaboloka idodooha o bi nyawa o Yahudika yasowo manga sidongirabano de o Gikimoi wahiri o nyawa magena la idadi to Una Awi nyawa masirete.</s>
      <s id="b.ACT.15.14.2">So komagena ma nonomaka o Gikimoi womasinako igogou Una o Yahudika ma nyawa yasowo lo wasininga.</s>
     </seg>
     <seg type="verse" id="b.ACT.15.15">
      <s id="b.ACT.15.15.1">Magena imatero de o Jou Gikimoi Awi demo o nabi moi wosilelefoka, gena komanena,</s>
     </seg>
     <seg type="verse" id="b.ACT.15.18">
      <s id="b.ACT.15.18.1">'Ngohi o Jou!</s>
      <s id="b.ACT.15.18.2">Ai demo tosingangasu iqomaka so done asa taaka, de to Ngohi Ai demo gena komanena: Ma Kolano Daud awi pareta isisaka, so Ngohi asa tahino kali la awi ngopa de awi danoku moi tatide kali, maro o tahu irurubaka asa yaaka la isigoko kali.</s>
      <s id="b.ACT.15.18.3">La komagena o Yahudika ma nyawa yasowo de ona yangodu Ngohi asa isari de ipiricaya, ena gena nagoona Ngohi taasoka la idadi maro to Ngohi Ai nyawa masirete.'</s>
     </seg>
     <seg type="verse" id="b.ACT.15.19">
      <s id="b.ACT.15.19.1">O gianongoru nipipiricaya, ngohi tositatapuka ma ngale o Yahudika ma nyawa yasowo lo manga sininga isisaraha o Gikimoika, so upa lo pasulo o bi bobita moi-moi qangodu magena yamote, duma bilasu paqohaka.</s>
     </seg>
     <seg type="verse" id="b.ACT.15.20">
      <s id="b.ACT.15.20.1">Duma o surati moi polefo onaka o bobita ngai muruo naga ma demo, gena komanena: bilasu upa o lake o bi goma isisusuba gena yaoqo, de upa o bi haiwani yagogohore la isoneka de yaoqo, de upa lo ma au yaudo.</s>
     </seg>
     <seg type="verse" id="b.ACT.15.21">
      <s id="b.ACT.15.21.1">Sababu iqoqomasi de o Sabat ma wange isigeto-geto nanga bi doku ma puji ma tahu ma rabaka o bi bobita o Musa wosilelefoka gena yabaca de isihakawaro, so ona o Yahudika ma nyawa yasowo asa yanakoka, nakoso o bobita ngai muruo naga magena la ona yaaka, ngone o Yahudika ma nyawa ona inasangisara."</s>
     </seg>
     <seg type="verse" id="b.ACT.15.22">
      <s id="b.ACT.15.22.1">So kagena o bi rasul de o Yerusalem ma gogobu de lo manga roriri manga sininga ka ngai moi isitatapuka, bilasu to ona manga sidongirabano o nyawa yahirika la ona, de o Paulus, de o Barnabas yasulo ma ngale itagi imakangaho o Antiokhiaka manga demo magena isingangasu.</s>
      <s id="b.ACT.15.22.2">So ona o gogobu ma roriri yasinoto yahiri, ena gena o Silas de o Yudas wisironga lo o Barsabas.</s>
     </seg>
     <seg type="verse" id="b.ACT.15.23">
      <s id="b.ACT.15.23.1">Komagena lo o gogobu magena isitatapuka bilasu manga surati isidingo o Antiokhia ma gogobuka, so manga surati ma demo gena itemo komanena: Salamati pomakamake o Yesus Kristus Awi dodara ma rabaka!</s>
      <s id="b.ACT.15.23.2">O baba-baba de o awabira, o dodiao nipipiricaya o Yahudika ma nyawa nisowo, de nia soa ikukuruka o Antiokhia ma kotaka, de o Siria ma daeraka, de o Kilikia ma daeraka.</s>
     </seg>
     <seg type="verse" id="b.ACT.15.24">
      <s id="b.ACT.15.24.1">Ngomi mipipiricaya to ngini nia dodiao, o bi rasul de o roriri, miogiiseka o nyawa ma binuka kanaga to ngomi mia sidongirabano itagi nginika, ngaroko miasulowa, duma ona masirete itagi inidoto nginika, de nisigamamu so niruwahe.</s>
     </seg>
     <seg type="verse" id="b.ACT.15.26">
      <s id="b.ACT.15.26.1">So ngomi de mia sininga ka ka moi misitatapuka, bilasu o Paulus de o Barnabas ona, ma ngale o Jou Yesus Kristus widodara so ngaroko yatooma asa Awi manara yaaka, ona magena de o sosulo yasinotoli miasulo la itagi nginika.</s>
     </seg>
     <seg type="verse" id="b.ACT.15.27">
      <s id="b.ACT.15.27.1">So o Yudas de o Silas ngomi miahiri la miasulo itagi nginika, ma ngale isidiado to ngomi mia surati de to ngomi mia beseso.</s>
     </seg>
     <seg type="verse" id="b.ACT.15.28">
      <s id="b.ACT.15.28.1">Ngomi miasulo ona sababu o Gurumi Qatetebi wositatapuka, so komagena ngomi lo minisulo o bobita moi-moi upa niaaka so cawali kamanena bato:</s>
     </seg>
     <seg type="verse" id="b.ACT.15.29">
      <s id="b.ACT.15.29.1">Bilasu upa o lake o bi gomaka isisusuba gena niaoqo, upa lo o bi haiwani ma au niaudo, upa lo o bi haiwani yagogohore la isoneka de niaoqo de lo upa o bi nyafusu ma dorou niaaka.</s>
      <s id="b.ACT.15.29.2">Nakoso ngini nimasitiari la o dorou ma manara magena niaaka niholu, magena asa niamanara itiai de qaloha.</s>
      <s id="b.ACT.15.29.3">Sidago kagena.</s>
      <s id="b.ACT.15.29.4">De o Yesus Kristus Awi ronga Ngomi o gogobu, de o bi rasul, de o roriri o Yerusalemka</s>
     </seg>
     <seg type="verse" id="b.ACT.15.30">
      <s id="b.ACT.15.30.1">Qabolo de ona yasusulo itagi imajobo o Antiokhiaka.</s>
      <s id="b.ACT.15.30.2">Kadoka yahika de o gogobu yangodu yatolomuno so o surati magena yahikeka.</s>
     </seg>
     <seg type="verse" id="b.ACT.15.31">
      <s id="b.ACT.15.31.1">So kagena de ona o surati magena yabaca so iise, de o surati ma demo magena yasiputuru to ona manga sininga ipopeleso ma ngale o bobita qangodu upa he yaaka, komagena so ona yangodu yanali de imore.</s>
     </seg>
     <seg type="verse" id="b.ACT.15.32">
      <s id="b.ACT.15.32.1">De o Yudas de o Silas, ona lo o nabi maro o Paulus de o Barnabas, so idala yasibicara o nyawa ipipiricaya o Antiokhiaka de lo yasiputuru sidago manga sininga ipeleso kawa.</s>
     </seg>
     <seg type="verse" id="b.ACT.15.33">
      <s id="b.ACT.15.33.1">So o wange muruo nagasi o Yudas de o Silas kagena igoge.</s>
      <s id="b.ACT.15.33.2">Qabolo de o nyawa ipipiricaya imasiloloa ona yasinotoka de yasimote qaloha, so yasimaha ona itagi iliho sidago imasidiado o gogobu manga roriri yasusulo o Yerusalemka.((</s>
     </seg>
     <seg type="verse" id="b.ACT.15.34">
      <s id="b.ACT.15.34.1">Duma o Silas wodupa kagena wogoge.))</s>
     </seg>
     <seg type="verse" id="b.ACT.15.35">
      <s id="b.ACT.15.35.1">De o wange muruo naga o Paulus de o Barnabas ona lo o Antiokhiaka igogogesi.</s>
      <s id="b.ACT.15.35.2">Kagena ona de o bi nyawa yadadala ma somoali yadoto de yasihabari o habari ma ngale o Jou Yesus.</s>
     </seg>
     <seg type="verse" id="b.ACT.15.36">
      <s id="b.ACT.15.36.1">Duma o ngoosa muruo naga o Paulus wotemo o Barnabaska, "Hino la ngone potagi kali palega nanga dodiao o Yesus wipipiricayaka, kiaka o bi doku magena o Jou Yesus Awi habari posihohabarika, la patailako idodooha moi-moi to ona manga piricaya ka qaputurusi."</s>
     </seg>
     <seg type="verse" id="b.ACT.15.37">
      <s id="b.ACT.15.37.1">De o Barnabas awi dupa o Yohanes Markus una magena lo iwingaho.</s>
     </seg>
     <seg type="verse" id="b.ACT.15.38">
      <s id="b.ACT.15.38.1">Duma o Paulus wosingangasu o Barnabaska awi sininga ma rabaka itemo qalohawa nakoso o Markus iwingaho.</s>
      <s id="b.ACT.15.38.2">Sababu una woholu imakangaho dede ona ma bati manga manara isibolo, sababu iqomaka o Pamfilia ma daeraka de ona yasinoto wadongosaka.</s>
     </seg>
     <seg type="verse" id="b.ACT.15.39">
      <s id="b.ACT.15.39.1">Mutuwade ona yasinoto imakangamoka sidago ma dodogu ona lo asa imakitingaka.</s>
      <s id="b.ACT.15.39.2">So o Barnabas o Markus iwingaho de ona yasinoto imajobo yoside o Siprus ma guraka.</s>
     </seg>
     <seg type="verse" id="b.ACT.15.40">
      <s id="b.ACT.15.40.1">De o Paulus asa o Silas wihiri la iwingaho, so o bi dodiao ipipiricaya o Antiokhiaka ona yasinoto yasisaraha o Gikimoi Awi dodara ma rabaka la ona wariwo, qabolo de ona yasinoto imajoboka.</s>
     </seg>
     <seg type="verse" id="b.ACT.15.41">
      <s id="b.ACT.15.41.1">So ona yasinoto o Siria ma daeraka de o Kilikia ma daeraka itagi o bi doku yageto-geto, ma ngale o Paulus o bi gogobu manga piricaya wosiputuru.</s>
     </seg>
    </div>
    <div type="chapter" id="b.ACT.16">
     <seg type="verse" id="b.ACT.16.1">
      <s id="b.ACT.16.1.1">De o Paulus de o Silas o Siria de o Kilikia yakilolika, de manga dodagi yadofa kali yakahika o Derbe ma kotaka, qabolo de yokahikali o Listra ma kotaka, kiaka kagena wimoi o Yesus wipipiricayaka awi ronga o Timotius.</s>
      <s id="b.ACT.16.1.2">Ma awa muna magena o Yahudika ma nyawa de o Yesus mowipiricayaka, duma ma baba una magena o Yunanika ma nyawa.</s>
     </seg>
     <seg type="verse" id="b.ACT.16.2">
      <s id="b.ACT.16.2.1">O Listra de o Ikoniumka ma bi nyawa ipipiricaya ona iwinako o Timotius una magena o nyawa moi awi sininga qaloloha.</s>
     </seg>
     <seg type="verse" id="b.ACT.16.3">
      <s id="b.ACT.16.3.1">O Paulus awi dupa ena gena bilasu o Timotius iwingaho, so wosulo o Timotius bilasu womasuna ma ngale o Yahudi ma bi dokuka de una wiqehe qaloha, sababu o Yahudika ma nyawa igogoge o daera magenaka ona yangodu iwinako o Timotius ma baba una magena o Yunanika ma nyawa.</s>
     </seg>
     <seg type="verse" id="b.ACT.16.4">
      <s id="b.ACT.16.4.1">So kagena de ona yaruwange itagi o bi kota yakurumi, de asa kagena o bi nyawa ipipiricayaka yasingangasu o surati ma demo ma ngale o boboso, kiaka o bi rasul de o roriri o Yerusalemka isitotatapuka magena bilasu ona yamote.</s>
     </seg>
     <seg type="verse" id="b.ACT.16.5">
      <s id="b.ACT.16.5.1">La komagena o gogobu o bi dokumoi-dokumoika magena manga piricaya asa o Gikimoi foloisi wosiputuru de o wange isigeto-geto manga dala foloi ka idogo-dogo.</s>
     </seg>
     <seg type="verse" id="b.ACT.16.6">
      <s id="b.ACT.16.6.1">De o Paulus, de o Silas, de o Timotius manga dodagi yadofa kali la tanu o habari qaloloha isihabari o Asia ma daeraka, duma o orasi magena o Gurumi Qatetebi ona wasimaha waasi, so ona itagi yakahika o Frigia ma daeraka de o Galatia ma daeraka.</s>
     </seg>
     <seg type="verse" id="b.ACT.16.7">
      <s id="b.ACT.16.7.1">So kagena imasidiado o Misia ma daera ma batika, de to ona manga edekati asa itagi yakahika o Bitinia ma daeraka, duma o Yesus Awi Gurumi wasimahawa ona kagena yakahika.</s>
     </seg>
     <seg type="verse" id="b.ACT.16.8">
      <s id="b.ACT.16.8.1">So ona gila-gila itagi o Misiaka yakahika de itagi yakahoko o Troas ma kotako o teo ma dateka.</s>
     </seg>
     <seg type="verse" id="b.ACT.16.9">
      <s id="b.ACT.16.9.1">De kagena so qaputuku de o Paulus o gogelelo moi o Gikimoino wamake.</s>
      <s id="b.ACT.16.9.2">O Makedonia ma nyawa moi asa womaokoye awi simaka, de wogolo wagegego de wotemo, "Hino la niatola o teo ma sonongaka, de ngomi o Makedoniaka nimiriwo kasi!"</s>
     </seg>
     <seg type="verse" id="b.ACT.16.10">
      <s id="b.ACT.16.10.1">So o Paulus o gogelelo magena wamakeka, de gila-gila ngomi mimasidailako la mitagi o Makedoniaka.</s>
      <s id="b.ACT.16.10.2">Sababu miamalo igogou o Gikimoi womisulo so bilasu mitagi o habari qaloloha misihabari o bi nyawa o daera magegenaka.</s>
     </seg>
     <seg type="verse" id="b.ACT.16.11">
      <s id="b.ACT.16.11.1">So kagena o Troaska de mimajobo o deruku mipane so miside miakahika kadoke o Samotrake ma guraka, de ma langino miakahika kali o Neapolis ma bobaneka,</s>
     </seg>
     <seg type="verse" id="b.ACT.16.12">
      <s id="b.ACT.16.12.1">so de o Neapoliska miutika, de mimajobo kali mitatagi kagena mimasidiado o Filipi ma kotaka.</s>
      <s id="b.ACT.16.12.2">O kota magena o kota ilalamo o daera moi o Makedonia ma kuasa ma rabaka, de lo ma nyawa o kota magenaka manga sihino o Romano.</s>
      <s id="b.ACT.16.12.3">De o wange muruo naga ngomi kagena migoge.</s>
     </seg>
     <seg type="verse" id="b.ACT.16.13">
      <s id="b.ACT.16.13.1">So o Sabat ma wangeka ngomi o kotaka de misupu mitagi o selera ma dateka, kiaka mitemo nagala o Yahudika isosumbayang ma riho kagena naga.</s>
      <s id="b.ACT.16.13.2">Kagena de ngomi migogeku de o bi ngopeqeka imatolomu o riho magegenaka so mimatekebobicara.</s>
     </seg>
     <seg type="verse" id="b.ACT.16.14">
      <s id="b.ACT.16.14.1">Kanaga manga sidongirabaka moi momisigigise, muna magena o Yahudika misowo o Tiatira ma nyawa moi ami ronga ongo Lidia, o baro qauungu de ma ija ihali gena momasiiija, de lo modupa mosusuba o Gikimoika.</s>
      <s id="b.ACT.16.14.2">Ma orasi magena o Jou ami sininga wapelenga sidago o Paulus awi demo moi-moi muna masahe de modupa mosigise.</s>
     </seg>
     <seg type="verse" id="b.ACT.16.15">
      <s id="b.ACT.16.15.1">So ongo Lidia de ami tahu ma raba moi ona lo yaosi qaboloka, de muna asa momikoro de momiaso motemo, "O dodiao, ngini ninako igogou ngohi o Jou Yesus towipiricayaka, nako qaloha de tanu niahino la ai tahuka nimasidodogu."</s>
      <s id="b.ACT.16.15.2">So komagena muna momigegego sidago ngomi to muna ami tahuka mimasidodogu.</s>
     </seg>
     <seg type="verse" id="b.ACT.16.16">
      <s id="b.ACT.16.16.1">O wange ma moiku ngomi o Yahudika isosumbayang ma riho magenaka mitagili de o jojaru moi, o nyawa miijaka so muna magena mogogilalo moi, mimakamake de ngomi.</s>
      <s id="b.ACT.16.16.2">Muna magena o toka mipopareta so aku o nyawaka mosingangasu o kia asa idadi o orasi ma simaka.</s>
      <s id="b.ACT.16.16.3">De ami manara magena o nyawa imiiijaka gena asa ifangu ilamo.</s>
     </seg>
     <seg type="verse" id="b.ACT.16.17">
      <s id="b.ACT.16.17.1">Muna de ngomi mimakamakeka, de ka momimote-mote de momatoore o bi nyawaka, "He!</s>
      <s id="b.ACT.16.17.2">O nyawa ona manena o Gikimoi Wikukuruye Awi leleani!</s>
      <s id="b.ACT.16.17.3">Ona yahino inisihabari o ngeko idodooha la ngini aku o salamati niamake!"</s>
     </seg>
     <seg type="verse" id="b.ACT.16.18">
      <s id="b.ACT.16.18.1">Komagena o wange isigeto-geto muna momatotoore.</s>
      <s id="b.ACT.16.18.2">So o Paulus witoosa so wongamo de womakiliho munaka, de wotemo o toka magenaka, "Dede o Yesus Kristus Awi kuasa ngohi tonisulo ngona nosupu o ngopeqeka magenano."</s>
      <s id="b.ACT.16.18.3">De o orasi magena qabolo o toka magena isupu de miqohaka o ngopeqeka magena.</s>
     </seg>
     <seg type="verse" id="b.ACT.16.19">
      <s id="b.ACT.16.19.1">Ma orasi o nyawa imiiijaka magena asa yanako manga ngongano ma ngale o pipi yamake ma ngeko o jojaru magenano ihiwaka, de ona yangamo o Paulus de o Silaska, so yatago de o kota ma dolomuka yalia sidago yaado o bobaretaka.</s>
     </seg>
     <seg type="verse" id="b.ACT.16.20">
      <s id="b.ACT.16.20.1">Kagena de o Paulus de o Silas yasirisima o Roma ma bobaretaka, de itemo, "Ce!</s>
      <s id="b.ACT.16.20.2">O nyawa ona manena o Yahudika ma nyawa de ona o gangamo isigoko to ngone nanga kota ma rabaka.</s>
     </seg>
     <seg type="verse" id="b.ACT.16.21">
      <s id="b.ACT.16.21.1">Ona manena yadoto o bi nyawaka o adati de o galepu, kiaka ngone o Romaka ma nyawa de o Roma ma bobareta inasimahawa paaka."</s>
     </seg>
     <seg type="verse" id="b.ACT.16.22">
      <s id="b.ACT.16.22.1">So kagena lo o bi nyawa yadadala lo imasimote so o Paulus de o Silas yangangapo, kagena de o bobareta magena o rasul yasinoto manga baju lo yaracaka de yahoika, de isulo la ona yangangapo.</s>
     </seg>
     <seg type="verse" id="b.ACT.16.23">
      <s id="b.ACT.16.23.1">So yangangapo yasiri-siri qaboloka, de gila-gila ona yasinoto yasingosa o buika, de o bobareta yasulo o bui ma jojaga manga saheka la yajaga yasidodiahi.</s>
     </seg>
     <seg type="verse" id="b.ACT.16.24">
      <s id="b.ACT.16.24.1">Isulo komagena, so o bui ma sahe gena o bui ma rabaka o ngihi moi iluluku-lukuku kagena wasipakaka, de manga qohu o balak ngai sinoto isipilatuka.</s>
     </seg>
     <seg type="verse" id="b.ACT.16.25">
      <s id="b.ACT.16.25.1">So o wange magena nagala o putu itongiraba o Paulus de o Silas isumbayang de inyanyi wigiliri o Gikimoi, de to ona manga nyanyi magena o bi nyawa o bui ma rabaka lo yoise.</s>
     </seg>
     <seg type="verse" id="b.ACT.16.26">
      <s id="b.ACT.16.26.1">Imatodoka de o osu qapoputuru moi yahino so o bui ma tahu sidago lo o ngihi ilolitimika lo ihiti, de gila-gila o bui ma ngora qangodu ipelengaka, de o bi nyawa yabipopiliku yangodu manga rate lo asa ipalakoka.</s>
     </seg>
     <seg type="verse" id="b.ACT.16.27">
      <s id="b.ACT.16.27.1">Kagena de o bui ma jojaga manga sahe womomi, de wakelelo o bui ma ngora ipelenga qangoduka, so awi sininga ma rabaka wotemo nagala o bi nyawa yapopilikuka gena iloqa yangoduka, so awi sumarangi walia la tanu womatooma.</s>
     </seg>
     <seg type="verse" id="b.ACT.16.28">
      <s id="b.ACT.16.28.1">Duma o Paulus womatoore womaili-ilika, "Upa nomatola!</s>
      <s id="b.ACT.16.28.2">Ngomi mingodu kanena nagasi!"</s>
     </seg>
     <seg type="verse" id="b.ACT.16.29">
      <s id="b.ACT.16.29.1">La o bui ma sahe magena o poci wogolo, de gila-gila womagogora wowosa ma rabaka, so ka witotirinesi de wobukuku o Paulus de o Silas manga simaka wosuba.</s>
     </seg>
     <seg type="verse" id="b.ACT.16.30">
      <s id="b.ACT.16.30.1">So kagena de una wangaho ona so wasisupuno, de wotemo, "Baba-baba, o kia bilasu ngohi taaka la o Gikimoi asa woisisalamati."</s>
     </seg>
     <seg type="verse" id="b.ACT.16.31">
      <s id="b.ACT.16.31.1">So o Paulus de o Silas isango itemo, "Nowipiricaya o Jou Yesuska la ngona asa nosalamati, bai ngona de to ngona ani tahu ma raba lo."</s>
     </seg>
     <seg type="verse" id="b.ACT.16.32">
      <s id="b.ACT.16.32.1">De ona iwisingangasu unaka de lo to una awi tahu ma raba yangoduka o habari qaloloha o Jou Yesusno, so una de awi tahu ma raba yangodu o Jou iwipiricayaka.</s>
     </seg>
     <seg type="verse" id="b.ACT.16.33">
      <s id="b.ACT.16.33.1">So ka o putu magena de o bui ma sahe magena o Paulus de o Silas wangaho wasidola o ngihi iluluku ma rabaye, so manga nabo-nabo watiodo watebi-tebika, de gila-gila una de awi tahu ma raba yangodu o Paulus de o Silas yaosika.</s>
     </seg>
     <seg type="verse" id="b.ACT.16.34">
      <s id="b.ACT.16.34.1">Qabolo de o Paulus de o Silas wangaholi awi tahuka, de o ino wahike so kagena ona ioqo.</s>
      <s id="b.ACT.16.34.2">De una de lo awi nyawa o tahu ma raba moi o Gikimoi iwipiricayaka, so ona yangodu yanali de imamore icarawa.</s>
     </seg>
     <seg type="verse" id="b.ACT.16.35">
      <s id="b.ACT.16.35.1">Ma goginitano, o Roma ma bobareta o bi polisi yasulo itagi o buika, la yasulo, "O nyawa ona magena niasisupuka."</s>
     </seg>
     <seg type="verse" id="b.ACT.16.36">
      <s id="b.ACT.16.36.1">So o bui ma sahe wosingangasu o Pauluska wotemo, "Baba-baba, o Roma ma bobareta isulo ngohika la tinisisupu.</s>
      <s id="b.ACT.16.36.2">So nitagi niliho bato, de nimapopongo de upa lo nitoosa."</s>
     </seg>
     <seg type="verse" id="b.ACT.16.37">
      <s id="b.ACT.16.37.1">Duma o polisika magena o Paulus wasango wotemo, "Ngomi manena o Romaka ma nyawa, de o kiaso imitailako de imihakim lo waasi, de gila-gila o kawasa yadadala manga simaka de mingangapo de o buika misingosaka.</s>
      <s id="b.ACT.16.37.2">De o orasi manena qadoohaso ona asa misulo mitagi de ngomi mimapongo-pongo!</s>
      <s id="b.ACT.16.37.3">Ngomi gena miholu!</s>
      <s id="b.ACT.16.37.4">So qohaka, la bilasu o Roma ma bobareta ona masirete yahino la ngomi misisupu."</s>
     </seg>
     <seg type="verse" id="b.ACT.16.38">
      <s id="b.ACT.16.38.1">So kagena de o polisika magena itagi so o kia ona yotetemoka gena isingangasu o Roma ma bobaretaka.</s>
      <s id="b.ACT.16.38.2">Ma orasi ona yanako igogou o Paulus de o Silas gena o Romaka ma nyawa, de o Roma ma bobareta magena lo yamodoka, sababu yahakim waasi de asa yasulo yangangapoka.</s>
     </seg>
     <seg type="verse" id="b.ACT.16.39">
      <s id="b.ACT.16.39.1">So ona itagi o Paulus de o Silaska, de igolo la upa manga sininga ikurangi, qabolo de ona yasinoto yangaho o buino yasisupuka, de yagegego la o kota magena yodongosa.</s>
     </seg>
     <seg type="verse" id="b.ACT.16.40">
      <s id="b.ACT.16.40.1">So komagena o Paulus de o Silas o buino isupu qaboloka, de itagi itulu ongo Lidia ami tahuka.</s>
      <s id="b.ACT.16.40.2">So kagena yamake o bi nyawa ipipiricaya, so manga sininga isiputuru qaboloka, de o Paulus de o Silas imajobo kali.</s>
     </seg>
    </div>
    <div type="chapter" id="b.ACT.17">
     <seg type="verse" id="b.ACT.17.1">
      <s id="b.ACT.17.1.1">So o Paulus de o Silas imajobo kali de itagi o Tesalonika ma kotaka.</s>
      <s id="b.ACT.17.1.2">De ona o Amfipolis ma kota de o Apolonia ma kota yatilaku, de asa imasidiado o Tesalonikaka, kiaka kanaga o Yahudika manga puji ma tahu moika.</s>
     </seg>
     <seg type="verse" id="b.ACT.17.2">
      <s id="b.ACT.17.2.1">O Paulus maro awi biasa moi awi dodagi ma rabaka gena o puji ma tahuka wotagi wowosa, so o dongoho magena ma deka o Sabat saange ma raba o Tesalonika manga puji ma tahuka wotagi.</s>
      <s id="b.ACT.17.2.2">Kagena de una o Gikimoi Awi Jaji ma Buku ma rabaka wabibaca kasi ma ngale wadoto, la o bi nyawa kagenadahu bilasu iwipiricaya o Yesuska.</s>
     </seg>
     <seg type="verse" id="b.ACT.17.3">
      <s id="b.ACT.17.3.1">Ena gena, una wadoto o Gikimoi Awi buku ma demo, de igogou o demo magena ma ngale o Salamati ma Kolano Una magena bilasu wosangisara de wosone, duma asa wooho kali, de o Paulus wotemoli, "O Yesus ngohi tinisihohabari gena, Una magena o Salamati ma Kolano."</s>
     </seg>
     <seg type="verse" id="b.ACT.17.4">
      <s id="b.ACT.17.4.1">So o nyawa yamuruo naga kagena o Paulus awi demo magena yaqeheka, sidago imatekedodiaoka de o Paulus de o Silas, komagena lo o Yunanika ma nyawa o bolu ilalamo moi o Gikimoika yodupa isusuba de lo o bi ngopeqeka yadadala o Tesalonika ma nyawa yahohoromati.</s>
     </seg>
     <seg type="verse" id="b.ACT.17.5">
      <s id="b.ACT.17.5.1">Ma ngale o nyawa yadala o Paulus iwidodiao, so o Yahudika ma nyawa yamuruo naga yatoosa.</s>
      <s id="b.ACT.17.5.2">So kagena de ona o bi nyawa ma dorou de ibobusengi, yomomanarawa so yogogeku o dolomu ma riho kagena, yaaso de yasigaro, so yatolomu sidago ona yangodu imatekerimoi la o ruwahe yaaka o kota ma rabaka.</s>
      <s id="b.ACT.17.5.3">De o nyawa moi, awi ronga o Yason, to una awi tahu ma ngoraka yodolomu la ma ngale o Paulus de o Silas yasari de yasisupu o kawasa manga simaka.</s>
     </seg>
     <seg type="verse" id="b.ACT.17.6">
      <s id="b.ACT.17.6.1">Duma ona o Paulus de o Silas yamakewa, so ka o Yason de o bi nyawa ma somoa ipipiricaya yalia so yangaho o kota ma bobareta manga simaka.</s>
      <s id="b.ACT.17.6.2">De ona imanere de itemo, "O nyawa ona manena kiaka bato o ruwahe isigoko!</s>
      <s id="b.ACT.17.6.3">Sidago o orasi manena lo ona yahino to ngone nanga kotaka,</s>
     </seg>
     <seg type="verse" id="b.ACT.17.7">
      <s id="b.ACT.17.7.1">de o Yason awi tahuka ona wasidodogu.</s>
      <s id="b.ACT.17.7.2">De ona yangodu ma Kaisar Roma awi bobita yotilaku de ona itemo kanaga o kolano wilalamo moisi, Una magena Awi ronga o Yesus."</s>
     </seg>
     <seg type="verse" id="b.ACT.17.8">
      <s id="b.ACT.17.8.1">De to ona manga demo magegena o bobareta de o bi nyawa yadadala asa iruwahe.</s>
     </seg>
     <seg type="verse" id="b.ACT.17.9">
      <s id="b.ACT.17.9.1">So kagena de o bobareta isulo o Yason de awi dodiao ipipiricaya ona bilasu manga sala magena ifangu kasi de o pipi, qabolo de asa ona yapalako.</s>
     </seg>
     <seg type="verse" id="b.ACT.17.10">
      <s id="b.ACT.17.10.1">De o dodiao ipipiricaya o Tesalonikaka yohawateri ma ngale o Paulus de o Silas asa yatooma, so o putu magena qabolo yariwo so o Paulus de o Silas aku itagi iloqa o Berea ma kotaka.</s>
      <s id="b.ACT.17.10.2">So ona imasidiado o Bereaka, de kagena o Paulus de o Silas itagi so iwosa manga puji ma tahuka.</s>
     </seg>
     <seg type="verse" id="b.ACT.17.11">
      <s id="b.ACT.17.11.1">O Bereaka ma nyawa gena manga sininga foloi qaloha so imaketerowa de o Tesalonika ma bi nyawa.</s>
      <s id="b.ACT.17.11.2">De ona manga sininga ma rabaka yodupa isigise o habari ma ngale o Yesus.</s>
      <s id="b.ACT.17.11.3">De o wange isigeto ona o Gikimoi Awi Jaji ma Buku ma raba yatailako ma ngale isiketero de o Paulus awi dodoto igogou, eko hiwa.</s>
     </seg>
     <seg type="verse" id="b.ACT.17.12">
      <s id="b.ACT.17.12.1">So kagena o Yahudika ma nyawa de lo o Yunanika ma nyawa yahohoromati, bai yanau de lo o ngopeqeka, yadadala o Yesus iwipiricayaka.</s>
     </seg>
     <seg type="verse" id="b.ACT.17.13">
      <s id="b.ACT.17.13.1">Ma orasi o Yahudika ma nyawa o Tesalonikaka yogiise o Berea ma dokuka o Paulus wosihabarili o Gikimoi Awi habari, de ona yahino nogena de o kawasa yasigaro ma ngale iwingamo.</s>
     </seg>
     <seg type="verse" id="b.ACT.17.14">
      <s id="b.ACT.17.14.1">So kagena de o Berea ma nyawa ipipiricaya yasulo la imatai-tai itagi o Paulus iwitota o teo ma dateko, duma o Silas de o Timotius igogogesi o doku magenaka.</s>
     </seg>
     <seg type="verse" id="b.ACT.17.15">
      <s id="b.ACT.17.15.1">De o Paulus iwisitota o deruku so yoside sidago o Atena ma kotaka.</s>
      <s id="b.ACT.17.15.2">Qabolo de ona witotota iliho kali o Bereano, de awi beseso yaaho o Silas de o Timotiuska ona bilasu capatika iwisiduuru.</s>
     </seg>
     <seg type="verse" id="b.ACT.17.16">
      <s id="b.ACT.17.16.1">Ma orasi o Paulus wadamaha o Silas de o Timotius o Atenaka, de una wakelelo o kota magenaka ma nyawa yasuba o bi seri ma tahu idala poli so awi sininga ipeleso.</s>
     </seg>
     <seg type="verse" id="b.ACT.17.17">
      <s id="b.ACT.17.17.1">So kagena o Paulus, de o Yahudika ma nyawa, de o Yahudika ma nyawa yasowo, o Gikimoika yodupa isusuba, imatekebobicara o puji ma tahuka, komagena lo o wange isigeto-geto o pasarka o nyawa ma dolomuka lo una wasibicara.</s>
     </seg>
     <seg type="verse" id="b.ACT.17.18">
      <s id="b.ACT.17.18.1">So kagena de o Epikuroska ma bi guru de o Stoaka ma bi guru imatekeributu de o Paulus, sidago ona yamuruo naga itemo, "Awi bicara ma ngale gena o kia-kiawa."</s>
      <s id="b.ACT.17.18.2">De sababu o Paulus wosibicara ma ngale o Yesus de ma ngale posoneka de pooho kali, o nyawa ma somoali itemo, "Nagala wonasingangasu ma ngale o bangsa ma somoa manga seri ma duhutu."</s>
     </seg>
     <seg type="verse" id="b.ACT.17.19">
      <s id="b.ACT.17.19.1">So kagena de o Paulus iwingaho o mahkamah moi isironga o Areopagus ma rihoka, so kagena o nyawa yadala asa imatolomuno, de ona itemo unaka, "Nako qaloha de hika o dodoto qamomuane magena nomisingangasu ngomika.</s>
     </seg>
     <seg type="verse" id="b.ACT.17.20">
      <s id="b.ACT.17.20.1">Ngona ani dodoto de to ngomi gena ipaparamoi de miise waasi, so miodupa o dodoto magena ma ngale mianako."</s>
     </seg>
     <seg type="verse" id="b.ACT.17.21">
      <s id="b.ACT.17.21.1">(Manga dupa komagena sababu o Atena ma nyawa de o bi nyawa ma somoa igogoge o orasi isigeto-geto kagena foloi yodupa isigise de isibicara o kia naga moi nakoso qamomuane.)</s>
     </seg>
     <seg type="verse" id="b.ACT.17.22">
      <s id="b.ACT.17.22.1">So kagena o Areopagus ma nyawa manga simaka o Paulus womaokoye, de onaka wotemo, "He, o Atena ma nyawa!</s>
      <s id="b.ACT.17.22.2">Ngohi tininano nia oho ma rabaka gena igogou ngini o bi nyawa o agama ma dodagi de ma dodoto niacoho qaloha.</s>
     </seg>
     <seg type="verse" id="b.ACT.17.23">
      <s id="b.ACT.17.23.1">Sababu ma orasi ngohi nia kota manenaka totagi-tagi de tininano gena ningodu de nia seri ma tahuka la kagena niasuba, de ngohi takelelo o riho moika kagena isilefo, 'Kanena powisuba o Giki Moi Powinanakowa.'</s>
      <s id="b.ACT.17.23.2">Mutuwade ngaroko ngini niwisubaka, duma niwinakowa.</s>
      <s id="b.ACT.17.23.3">So ma ngale magegena ngohi tinisingangasu nginika.</s>
     </seg>
     <seg type="verse" id="b.ACT.17.24">
      <s id="b.ACT.17.24.1">Ai baba-baba o Atena ma nyawa, o Gikimoi o dunia de ma raba moi-moi wosidadadika de o dipa de o dunia wapopareta gena, Una o bi puji ma tahu de o bi nyawa manga gia isiaaka gena ma rabaka wogogewa.</s>
     </seg>
     <seg type="verse" id="b.ACT.17.25">
      <s id="b.ACT.17.25.1">De ma boboloi Una o nyawa powiriwo paakuwa, sababu ka cawali Una waaka so ngone o nyawa aku pooho de lo powoma, de Una lo o bi moi-moi qangodu wonahike ngoneka.</s>
     </seg>
     <seg type="verse" id="b.ACT.17.26">
      <s id="b.ACT.17.26.1">De ma sihino o nyawa ma nonoma womatengo wisidadika asa o Gikimoi lo wosidadi o bi bangsa moi-moi o duniaka, de wasulo yodogoge o dunia manena ma qokuka, kiaka Una masirete wosidailako iqomaka o orasi o kia de o riho kiaka bato ona aku ioho.</s>
     </seg>
     <seg type="verse" id="b.ACT.17.27">
      <s id="b.ACT.17.27.1">Una lo ngone wonasidadika la ngone o nyawa gena podupa powinako sidago lo powisari la tanu Una powimake.</s>
      <s id="b.ACT.17.27.2">Duma Una dede ngone o nyawamoi-nyawamoi gena ma soa ikuruwa,</s>
     </seg>
     <seg type="verse" id="b.ACT.17.28">
      <s id="b.ACT.17.28.1">maro itemoka, 'Sababu de o Gikimoi so kanena o duniaka ngone aku pooho de pomanara.'</s>
      <s id="b.ACT.17.28.2">Imatero lo de to ngini nia nyawa ikokabata manga kabata ma demo itemo, 'Ngone gena igogou to Una Awi ngopa-ngopa.'</s>
     </seg>
     <seg type="verse" id="b.ACT.17.29">
      <s id="b.ACT.17.29.1">Hino o Atena ma nyawa, sababu ngone o Gikimoi Awi ngopa-ngopa, upa nanga sininga ma rabaka itemo Una gena powisitero dede o seri ma duhutu o guraci, eko o salaka, eko o teto de o nyawa manga gia ma cawaro isitotulada.</s>
     </seg>
     <seg type="verse" id="b.ACT.17.30">
      <s id="b.ACT.17.30.1">Ngaroko iqoqoma o Gikimoi Awi dodara gena o nyawa yanakowa, duma qangodu magena Una waeli kawa.</s>
      <s id="b.ACT.17.30.2">So ma orasi yaadoka Una wasulo bilasu o bi nyawa yangodu o dunia ma rabaka imatogu isuba o bi seri ma duhutuka, de bilasu isuba cawali o Gikimoika.</s>
     </seg>
     <seg type="verse" id="b.ACT.17.31">
      <s id="b.ACT.17.31.1">Wosulo komagena, sababu wositatapu o orasi ma simaka o dunia ma raba manena asa Una wosifanggali itiai, ma ngale magegena Awi nyawa moi wihirika la asa Awi hakim ma manara waaka.</s>
      <s id="b.ACT.17.31.2">De ma ngale ngone o nyawa inangodu wonasinako itiai o nyawa Una magena wosoneka de o Gikimoi iwisioho kali bai!"</s>
     </seg>
     <seg type="verse" id="b.ACT.17.32">
      <s id="b.ACT.17.32.1">La ma orasi ona iise o Paulus wotemo o nyawa moi wosoneka de wooho kali, so o nyawa ma binuka o Paulus wisiihe, duma ma binukali itemo, "Ngomi ka miodupasi so ma ngale o moi-moi magena nosibicarali."</s>
     </seg>
     <seg type="verse" id="b.ACT.17.33">
      <s id="b.ACT.17.33.1">Bolo, de o Paulus wotagi de wadongosaku o mahkamah ma nyawa magena,</s>
     </seg>
     <seg type="verse" id="b.ACT.17.34">
      <s id="b.ACT.17.34.1">duma kanaga lo o nyawa ma binuka o Paulus iwimote de gila-gila o Yesus iwipiricayaka.</s>
      <s id="b.ACT.17.34.2">Ena gena, ona yamuruo naga o mahkamah Areopagus ma nyawa moi, una awi ronga o Dionisius, de o ngopeqeka moi ami ronga ongo Damaris, de lo o bi nyawa ma somoali.</s>
     </seg>
    </div>
    <div type="chapter" id="b.ACT.18">
     <seg type="verse" id="b.ACT.18.1">
      <s id="b.ACT.18.1.1">Magena qabolo de o Paulus o Atenaka de womajobo wotagi kali so wakahika o Korintus ma kotaka.</s>
     </seg>
     <seg type="verse" id="b.ACT.18.2">
      <s id="b.ACT.18.2.1">De kagena o kota magenaka una wamake o Yahudika ma nyawa moi o Pontusno, awi ronga o Akwila.</s>
      <s id="b.ACT.18.2.2">Sababu ma Kaisar Klaudius wosulo qaboloka o Yahudika ma nyawa bilasu o Roma yodongosa, so una de ma peqeka ongo Priskila o Italiano yakahino so asa imasidiado o Korintuska.</s>
      <s id="b.ACT.18.2.3">De o Paulus wotagi ona yasinoto walega.</s>
     </seg>
     <seg type="verse" id="b.ACT.18.3">
      <s id="b.ACT.18.3.1">O Paulus awi ohoka ma manara, ena gena o dadaru ma dodalake o barono (eko lo o kemah) woaka la womasiija de awi manara gena, imatero de ona.</s>
      <s id="b.ACT.18.3.2">So kagena wogoge awi ngale una de ona imatekemanara moi.</s>
     </seg>
     <seg type="verse" id="b.ACT.18.4">
      <s id="b.ACT.18.4.1">De kagena o Sabat ma wange isigeto de o Paulus o puji ma tahuka wabobicara, la tanu o Yahudika ma nyawa de o bi Yahudika ma nyawa yasowo lo manga sininga waqehe la o Yesus iwipiricaya.</s>
     </seg>
     <seg type="verse" id="b.ACT.18.5">
      <s id="b.ACT.18.5.1">So kagena de ma orasi o Silas de o Timotius o Makedoniaka so yakahino o Korintuska, de o Paulus awi manara iqoqoma magena waqoha so awi orasi qangodu o habari ma ngale o Yesus wosihabari o Yahudi ma nyawaka, ena gena wosihabari igogou o Yesus Una magena o Salamati ma Kolano.</s>
     </seg>
     <seg type="verse" id="b.ACT.18.6">
      <s id="b.ACT.18.6.1">Duma o Yahudika ona ka isiholu, so o ronga ma dorou wigaka.</s>
      <s id="b.ACT.18.6.2">So kagena de o Paulus o gaapo awi bajuno wapari, maro o nonako moi gena, ma ngale ona isalaka de wadupa kawa, so wotemo, "Ce!</s>
      <s id="b.ACT.18.6.3">Ngini manena nisiholu o habari ma ngale o Yesus, so o Gikimoi done asa winisangisara.</s>
      <s id="b.ACT.18.6.4">De sababu ngohi tinisihabari qaboloka, ma ngale o Yesus akuwa nisisala ngohika.</s>
      <s id="b.ACT.18.6.5">So lebelaha ngohi totagi o bi nyawa o Yahudika yasowo la kagena onaka tosihabari."</s>
     </seg>
     <seg type="verse" id="b.ACT.18.7">
      <s id="b.ACT.18.7.1">So una o puji ma tahu magenano wosupu de kadoke ma dateka wotagi o Titius Yustus awi tahuka, una o Yahudika ma nyawa wisowo duma wodupa wosusuba o Gikimoika.</s>
     </seg>
     <seg type="verse" id="b.ACT.18.8">
      <s id="b.ACT.18.8.1">So o puji ma tahu ma sahe moi, awi ronga o Krispus, una magena de awi tahu ma raba yangodu o Jou Yesus iwipiricayaka, de lo o Korintuska ma nyawa yadadala o Yahudika yasowo ona o Paulus wisigise so o Jou Yesus iwipiricaya de yaosika.</s>
     </seg>
     <seg type="verse" id="b.ACT.18.10">
      <s id="b.ACT.18.10.1">O putu ma moiku o Paulus o gogelelo moili o Gikimoino wakelelo de o Jou Yesus wotemo unaka, "Paulus!</s>
      <s id="b.ACT.18.10.2">Ngohi kanaga dede ngona, de kanaga o nyawa yadala o kota manena ma rabaka asa ipiricaya Ngohika, so o nyawa moi lo waakuwa woniaka qatorou ngonaka.</s>
      <s id="b.ACT.18.10.3">So upa nimodo de upa lo nomatogu nosihabari o bi nyawaka ma ngale Ngohi."</s>
     </seg>
     <seg type="verse" id="b.ACT.18.11">
      <s id="b.ACT.18.11.1">Magena de ma deka o taungu moi de ma sononga o Paulus o Korintuska wogoge de wadoto onaka o Gikimoi Awi habari ma ngale o Yesus.</s>
     </seg>
     <seg type="verse" id="b.ACT.18.12">
      <s id="b.ACT.18.12.1">Kagena de ma orasi o Galio wodadi gubernur o Akhaya ma daeraka, de o Yahudika ma nyawa o Korintuska itagi o Paulus iwitago de iwingaho o hakimka la ona iwikalaki.</s>
     </seg>
     <seg type="verse" id="b.ACT.18.13">
      <s id="b.ACT.18.13.1">So ona iwikalaki itemo, "O nyawa una manena wabaja de wasigaro la o nyawa yadadala isuba o Gikimoika de upa yamote o Gikimoi Awi bobita o Musa wosilelefoka, so de to ngone nanga ngeko gena imakasala bai!"</s>
     </seg>
     <seg type="verse" id="b.ACT.18.14">
      <s id="b.ACT.18.14.1">So kagena de o Paulus tanu wasango, duma iqomaka o Galio wotemo o Yahudi ma nyawaka magena, "Ce, ngini o Yahudika ma nyawa!</s>
      <s id="b.ACT.18.14.2">Nakoso niwikalaki la una magena wotosi eko wotooma gena, nia galaki magena ngohi bilasu tosigise.</s>
     </seg>
     <seg type="verse" id="b.ACT.18.15">
      <s id="b.ACT.18.15.1">Duma ngini manena ningamo ma ngale o demo, de o ronga, de nia Yahudi ma bobita, kiaka qangodu magena ngini bilasu niaaka de nisidiahi masirete.</s>
      <s id="b.ACT.18.15.2">Mutuwade ngohi toholu o moi-moi magena tahakim."</s>
     </seg>
     <seg type="verse" id="b.ACT.18.16">
      <s id="b.ACT.18.16.1">De o Galio wosulo la o Yahudika magena yadusu de yasisupu o hakim ma rabano.</s>
     </seg>
     <seg type="verse" id="b.ACT.18.17">
      <s id="b.ACT.18.17.1">Nogena yosupuka, de o nyawa moi awi ronga o Sostenes, o puji ma tahu ma sahe, una magena iwitago de iwingaho o hakim ma tahu ma simaka so ona iwingangapo, duma o manara komagena o Galio womaha-mahawa.</s>
     </seg>
     <seg type="verse" id="b.ACT.18.18">
      <s id="b.ACT.18.18.1">Kagena de o Paulus wogoge o ngoosa muruo naga o Korintuska, so qabolo de asa una o dodiao ipipiricaya ona magena wadongosa so wotagi womajobo o Galatia ma daeraka de o Frigia ma daeraka.</s>
      <s id="b.ACT.18.18.2">So una, de ongo Priskila, de lo o Akwila itagi yakahoko o Kengkrea ma bobaneko, de ma sababu awi sasi moi o Gikimoika so kagena de o nonako moi waaka, ena gena o Paulus awi hutu wakuluka.</s>
      <s id="b.ACT.18.18.3">Qabolo de o deruku yopane so ona ikahika iside o Siriaka.</s>
     </seg>
     <seg type="verse" id="b.ACT.18.19">
      <s id="b.ACT.18.19.1">So ona imasidiado o Efesus ma kotaka o Asia ma daeraka, de ongo Priskila de lo o Akwila kagena wadongosaka.</s>
      <s id="b.ACT.18.19.2">So kagena o Efesuska de womajobo waasi, de una o puji ma tahuka wowosa de o Yahudika ma nyawa kagenadahu wabobicara kasi.</s>
     </seg>
     <seg type="verse" id="b.ACT.18.20">
      <s id="b.ACT.18.20.1">De ona igolo o Pauluska la tanu una wogoge o wange muruo nagasi, duma una woholu.</s>
     </seg>
     <seg type="verse" id="b.ACT.18.21">
      <s id="b.ACT.18.21.1">Ngaroko woholu, duma ma orasi una he womajobo, de wotemo onaka, "Nakoso o Gikimoi wodupa, done ngohi tokahino kali."</s>
      <s id="b.ACT.18.21.2">Qabolo de o deruku wopane kali, so o Efesuska de woside wokahika o Siriaka.</s>
     </seg>
     <seg type="verse" id="b.ACT.18.22">
      <s id="b.ACT.18.22.1">So kagena de o Kaisareaka womasidiado, de wotagi o Yerusalem ma gogobuka womasiloloa kasi, de gila-gila wokahika o Antiokhia ma kotaka o Siria ma daeraka.</s>
     </seg>
     <seg type="verse" id="b.ACT.18.23">
      <s id="b.ACT.18.23.1">De o wange muruo naga kagena wogoge qabolo, de o Paulus womajobo kali wotagi wotulu-tulu o Galatia ma daera de o Frigia ma daera ma sigilolika, de kagena o bi nyawa ipipiricaya manga piricaya wosiputuru.</s>
     </seg>
     <seg type="verse" id="b.ACT.18.24">
      <s id="b.ACT.18.24.1">Ma dongoho magena o Yahudika ma nyawa moi o Aleksandriano, awi ronga o Apolos, una o Efesuska de wahino.</s>
      <s id="b.ACT.18.24.2">Una wocawaro de ma ngale o kia naga isilelefo o Gikimoi Awi Jaji ma Buku ma rabaka gena wopade wosibicara,</s>
     </seg>
     <seg type="verse" id="b.ACT.18.25">
      <s id="b.ACT.18.25.1">de lo una iwidoto qaboloka ma ngale o kia o Jou wodupa paaka so wanakoka.</s>
      <s id="b.ACT.18.25.2">Mutuwade de awi sininga ma gawene ilalamo so wosibicara de wodoto itiai ma ngale o Yesus.</s>
      <s id="b.ACT.18.25.3">Duma ma ngale o Yesus gena winako ifoloi waasi, sababu una asa ka wanako o Yohanes Wooosi awi dodoto.</s>
     </seg>
     <seg type="verse" id="b.ACT.18.26">
      <s id="b.ACT.18.26.1">Ma orasi o Efesuska wahino de wowosa o puji ma tahuka, de una lo wobarani wodoto.</s>
      <s id="b.ACT.18.26.2">So kagena ongo Priskila de o Akwila asa awi dodoto yoiseka, de una iwingoso de iwingaho manga tahuka la iwidoto foloi itiai o kia o Gikimoi wodupa paaka.</s>
     </seg>
     <seg type="verse" id="b.ACT.18.27">
      <s id="b.ACT.18.27.1">So kagena de o Apolos wodupa wotagi o Akhaya ma daeraka, de awi dodiao ipipiricaya ona lo yodupa so iwiriwo o surati ilefo o nyawa ipipiricaya o Akhayaka, la bilasu o Apolos iwingaho qaloha.</s>
      <s id="b.ACT.18.27.2">So o Akhayaka womasidiado, de kagena o nyawa o Gikimoi Awi laha wasidumu onaka so ona ipiricaya qaboloka, ona magena lo o Apolos foloi wariwo qaloha.</s>
     </seg>
     <seg type="verse" id="b.ACT.18.28">
      <s id="b.ACT.18.28.1">Sababu de o Gikimoi Awi Jaji ma Buku ma rabaka isilelefo gena aku una wosinako itiai o Yesus Una magena o Salamati ma Kolano, so de awi kuasa foloi ilamo una imatekeributu dede o Yahudika ma roriri kagena o kawasa manga simaka.</s>
     </seg>
    </div>
    <div type="chapter" id="b.ACT.19">
     <seg type="verse" id="b.ACT.19.1">
      <s id="b.ACT.19.1.1">So kagena de ma orasi o Apolos ka o Korintus kasi, de o Paulus o Galatia ma daera de o Frigia ma daera wakilolika de wotagi wakahoko so womasidiado o Efesus ma kotaka.</s>
      <s id="b.ACT.19.1.2">De kagena una wamake o nyawa o Yohanes awi dodoto yapipiricaya yamogiowo de sinoto.</s>
     </seg>
     <seg type="verse" id="b.ACT.19.2">
      <s id="b.ACT.19.2.1">So una wasano ona magenaka, "O dodiao nipipiricaya, ma orasi o Gikimoi Awi habari niopiricaya gena o Gurumi Qatetebi nginiku wowosaka de winiparetaka, eko hiwasi."</s>
      <s id="b.ACT.19.2.2">De ona isango itemo, "Hiwasi.</s>
      <s id="b.ACT.19.2.3">De mianako waasi o Gurumi Qatetebi gena kanaga de maena."</s>
     </seg>
     <seg type="verse" id="b.ACT.19.3">
      <s id="b.ACT.19.3.1">"Nako komagena, de o kia ngini nisiosi."</s>
      <s id="b.ACT.19.3.2">De ona yosango itemo, "O Yohanes awi osi."</s>
     </seg>
     <seg type="verse" id="b.ACT.19.4">
      <s id="b.ACT.19.4.1">So kagena de o Paulus wotemo onaka, "O Yohanes waosi o nyawa nagoona iwigolo una hitilahi igogou ona manga dorouno imatoba de imatodubaka.</s>
      <s id="b.ACT.19.4.2">De o Israel ma nyawaka o Yohanes wasingangasu bilasu ona lo iwipiricaya o nyawa moi asa wahino wotuuruno, Una magena o Yesus."</s>
     </seg>
     <seg type="verse" id="b.ACT.19.5">
      <s id="b.ACT.19.5.1">Ma orasi ona yanako komagena, ona asa o Jou Yesus iwipiricayaka de gila-gila ona yaosika.</s>
     </seg>
     <seg type="verse" id="b.ACT.19.7">
      <s id="b.ACT.19.7.1">De lo o Paulus awi gia wahado onaku la o Gurumi Qatetebi wowosa onaku de waparetaka, sidago ona aku o Gikimoi Awi habari isibicara de o bi bahasa irupa-rupa Awi Gurumino.</s>
     </seg>
     <seg type="verse" id="b.ACT.19.8">
      <s id="b.ACT.19.8.1">So ma deka o ngoosa saange o Sabat ma wange isigeto o Paulus o puji ma tahuka wowosa de wobarani wodoto o bi nyawaka.</s>
      <s id="b.ACT.19.8.2">Una wodoto wagogou la tanu ona iwidupa o Gikimoika la Una wapareta to ona manga sininga.</s>
     </seg>
     <seg type="verse" id="b.ACT.19.9">
      <s id="b.ACT.19.9.1">Duma o ngoosa o saange ma duduka o nyawa ma binuka asa manga sininga qatogoika sidago iholu ipiricaya.</s>
      <s id="b.ACT.19.9.2">Ena gena, o kawasa manga simaka de ona o Paulus awi dodoto, ma ngale idodooha o Jou wotetemoka gena bilasu paaka, ona yogogagaka.</s>
      <s id="b.ACT.19.9.3">So kagena de o Paulus o nyawa ipipiricaya wangaho de o nyawa ma somoa magena wadongosaku la wotagi kiaka o Tiranus awi tahu moili o riho magenaka imatotolomu de imadodotoka.</s>
      <s id="b.ACT.19.9.4">Kagena o wange isigeto una imatekebobicara dede ona.</s>
     </seg>
     <seg type="verse" id="b.ACT.19.10">
      <s id="b.ACT.19.10.1">So kagena ma deka o taungu sinoto o Paulus o manara magena waaka sidago o nyawa igogoge o Asia ma daeraka yangodu-ngodu, bai o Yahudika ma nyawa de lo o Yahudika ma nyawa yasowo lo, yoise o habari ma ngale o Jou Yesuska.</s>
     </seg>
     <seg type="verse" id="b.ACT.19.11">
      <s id="b.ACT.19.11.1">Sababu de o Gikimoi Awi kuasa ma roriwo so o Paulus aku waaka o nonako ilalamo de ifoloi iqoku so yohairani.</s>
     </seg>
     <seg type="verse" id="b.ACT.19.12">
      <s id="b.ACT.19.12.1">Ena gena, o Gikimoi wiriwo sidago o tuwala moi eko o manara ma baju moi la o Paulus wapapakeka magena ona yaaho o bi nyawa yasisirika, so manga siri lo itoguka de manga toka lo isupuka.</s>
     </seg>
     <seg type="verse" id="b.ACT.19.14">
      <s id="b.ACT.19.14.1">So kanaga lo o Yahudika manga imam ma sahe moi, awi ronga o Skewa, to una awi ngopa yatumudingi ona o doku de o soaka itagi ma ngale o bi toka yodusu.</s>
      <s id="b.ACT.19.14.2">Kagena de ona lo asa yodusu de itemo de o Jou Yesus Awi ronga, gena komanena, "O Yesus Awi ronga maro o Paulus wosibobicara gena so ngohi totemo de tonisulo nosupu."</s>
     </seg>
     <seg type="verse" id="b.ACT.19.15">
      <s id="b.ACT.19.15.1">Duma o toka magena itemo onaka, "Ngohi o Yesus ka towinako de o Paulus lo ka towinako, duma ngini manena nagoona sidago ngini niaaka komanena.</s>
      <s id="b.ACT.19.15.2">Ngohi toholu tosupu."</s>
     </seg>
     <seg type="verse" id="b.ACT.19.16">
      <s id="b.ACT.19.16.1">Kagena de o nyawa wikokitoka magena womasitudu onaka, de wangangapo sidago manga baju lo waraca-racaka de manga rohe lo waqabo-qaboka, qabolo de ona yatumudingi iloqaka o tahu magena ma rabano.</s>
     </seg>
     <seg type="verse" id="b.ACT.19.17">
      <s id="b.ACT.19.17.1">Ma ngale magegena o Yahudika ma nyawa de lo o Yahudika ma nyawa yasowo yangodu o Efesuska igogoge lo yogiise, so ona yangodu yohairani icarawa so o Jou Yesus gena foloi iwisihoromati, sababu Una Awi kuasa foloisi qaputuru.</s>
     </seg>
     <seg type="verse" id="b.ACT.19.18">
      <s id="b.ACT.19.18.1">De lo o nyawa ipipiricaya yadala yahino ma ngale to ona manga manara ma dorou, kiaka yaaakaka gena, imamangaku o gogobu manga simaka.</s>
     </seg>
     <seg type="verse" id="b.ACT.19.19">
      <s id="b.ACT.19.19.1">Komagena lo o nyawa ipipiricaya duma imagogomahatesi, ona magena manga gomahate ma buku yatolomu de yatupu o kawasa manga simaka.</s>
      <s id="b.ACT.19.19.2">O bi buku yatotolomu magena nakoso isiija la ma ija yaeto gena, o pipi salaka ihahali o cala moritoha.</s>
     </seg>
     <seg type="verse" id="b.ACT.19.20">
      <s id="b.ACT.19.20.1">De o Gikimoi Awi kuasa onaka komagena, so o habari qaloloha ma ngale o Jou Yesus foloi isihabari de o nyawa nagoona asa iise ona magena yangodu foloisi yongaku.</s>
     </seg>
     <seg type="verse" id="b.ACT.19.21">
      <s id="b.ACT.19.21.1">Qangodu magena qaboloka, de o Gurumi Qatetebi iwisingangasu o Pauluska, so o Paulus wasitatapuka asa wotagi kasi o Makedonia ma daeraka de o Akhaya ma daeraka, qabolo de asa woliho wokahino kali o Yerusalemka, so wotemo, "Kadoka la taado qaboloka, de ngohi bilasu o Romaka totagi kasi."</s>
     </seg>
     <seg type="verse" id="b.ACT.19.22">
      <s id="b.ACT.19.22.1">So kagena de wasulo awi roriwo yasinoto, ena gena o Timotius de o Erastus, la itagi iqoma o Makedoniaka, so una kagena o Asiaka wogogoge o wange muruo nagasi.</s>
     </seg>
     <seg type="verse" id="b.ACT.19.23">
      <s id="b.ACT.19.23.1">So ma dongoho magena de o Efesus ma nyawa yamuruo naga o habari ma ngale o bi nyawa o Yesus wasisalamati gena yoise iholu, so ona asa isigoko o gangamo ilalamo moi.</s>
     </seg>
     <seg type="verse" id="b.ACT.19.24">
      <s id="b.ACT.19.24.1">Ma ngale magegena kanaga o kota magenaka o nyawa moi, o salaka wouuhi, awi ronga o Demetrius.</s>
      <s id="b.ACT.19.24.2">De una o seri ma ronga o Artemis ma tahu ma bi dulada ma ceceke-ceke wosiaka de o salaka ma ngale o nyawa yasuba, so una de awi nyawa o salaka imomanara gena o pipi yamake idala.</s>
     </seg>
     <seg type="verse" id="b.ACT.19.25">
      <s id="b.ACT.19.25.1">So una awi nyawa imomanara de lo o nyawa o salaka imomanara ma somoali yangodu watolomuno, de wotemo, "Ai dodiao!</s>
      <s id="b.ACT.19.25.2">Ngini masirete nianako de o salaka ngone pamomanara so ngone inangodu gena aku o pipi pamake ifoloisi idala.</s>
     </seg>
     <seg type="verse" id="b.ACT.19.26">
      <s id="b.ACT.19.26.1">Duma ngini lo niise de niakelelo masirete o Efesus ma nyawaka de sidago lo o Asia ma daera ma sigilolino o Paulus gena wasibicara qaboloka, de wotemo o bi seri o nyawa manga gia isiaaka gena o giki qasowo.</s>
      <s id="b.ACT.19.26.2">Kodo!</s>
      <s id="b.ACT.19.26.3">O Paulus awi demo gena ona yangodu yopiricayaka.</s>
     </seg>
     <seg type="verse" id="b.ACT.19.27">
      <s id="b.ACT.19.27.1">So komagena to ngone nanga manara asa o nyawa yaholuka, de to ngone nanga ronga qangodu qatorouka.</s>
      <s id="b.ACT.19.27.2">De foloili nanga seri ma duhutu o Artemis ma tahu ilalamo lo ma ronga qatorouka, so o nyawa asa yapake kawa, de lo o bi nyawa yadadala o Asiaka de o bi nyawa o dunia ma pupuku ihaka gena isuba nanga giki milalamo muna magenaka de o Paulus ami ronga watorouka, sidago mihoromati kawa de miholuka."</s>
     </seg>
     <seg type="verse" id="b.ACT.19.28">
      <s id="b.ACT.19.28.1">De ma orasi ona yoise komagena, de ona yatoosa poli so imanere ka ma moiye de imatoore isidadu-dadu itemo, "Ce!</s>
      <s id="b.ACT.19.28.2">Artemis foloisi milamo, o Efesuska nanga giki!"</s>
     </seg>
     <seg type="verse" id="b.ACT.19.29">
      <s id="b.ACT.19.29.1">Kagena de ona de o nyawa o kota magena ma sigilolino asa iruwahe de imakangamo sidago o Gayus de o Aristarkhus, ona o Makedonia ma nyawa o Paulus awi dodiao, yatago so yalia de yasigogora o kawasa ma dolomu ma rihoka.</s>
     </seg>
     <seg type="verse" id="b.ACT.19.30">
      <s id="b.ACT.19.30.1">De o Paulus lo wodupa wotagi o nyawa yadadala magena manga simaka la ma ngale ona wasisohi, duma o nyawa ipipiricaya kagena wisimahawa.</s>
     </seg>
     <seg type="verse" id="b.ACT.19.31">
      <s id="b.ACT.19.31.1">De lo o Asiaka ma bobareta, o Paulus awi dodiao yamuruo naga, ona lo yosulo o Pauluska iwisingangasu de wigegego ma ngale upa lo o riho ma dolomuka magena wowosa de womasimane.</s>
      <s id="b.ACT.19.31.2">So he wotagiwa.</s>
     </seg>
     <seg type="verse" id="b.ACT.19.32">
      <s id="b.ACT.19.32.1">So o kota ma bi nyawa itotolomu magena yogamamuka, de ona lo yangodu yanakowa ma sababu o kia ona kagena imatolomuno, so ma binuka imatoore itemo nagala komanena, de ma binukali imatoore itemo nagala komagena.</s>
     </seg>
     <seg type="verse" id="b.ACT.19.33">
      <s id="b.ACT.19.33.1">So kanaga o Yahudika ma nyawa wihiri o nyawa moi awi ronga o Aleksander la ma ngale una wotagali wabicara ona yadadala manga simaka.</s>
      <s id="b.ACT.19.33.2">So o Aleksander o nyawa yadadala magena wapomaka, de tanu una masirete asa wasinako itiai onaka.</s>
     </seg>
     <seg type="verse" id="b.ACT.19.34">
      <s id="b.ACT.19.34.1">Duma ma orasi ona wikelelo una magena o Yahudika ma nyawa moi, so nagala o orasi sinotoka de ona yangodu ka ma moiye imanere isidadu-dadu, "Artemis foloisi milamo, o Efesuska nanga giki!"</s>
     </seg>
     <seg type="verse" id="b.ACT.19.35">
      <s id="b.ACT.19.35.1">Ma dodoguka, cawali o kota magena manga sekretaris aku wasisohi o bi nyawa yadadala magena, de wobicara wotemo, "He, ngini ai gianongoru o Efesus ma nyawa!</s>
      <s id="b.ACT.19.35.2">O nyawa yangodu yanakoka cawali o Efesus ma kotaka manena pojaga o giki o Artemis ma tahu ilalamo de o teto o giki mitotulada moi itutura o dipaku.</s>
     </seg>
     <seg type="verse" id="b.ACT.19.36">
      <s id="b.ACT.19.36.1">Mutuwade o nyawa moi lo akuwa wosango moi-moi qangodu magena itiaiwa, so bilasu upa niaaka o kia naga moi nia siningaka yadadahewa, so hika nimarihika de nimapopongoka bato.</s>
     </seg>
     <seg type="verse" id="b.ACT.19.37">
      <s id="b.ACT.19.37.1">Bilasu komagena sababu o nyawa yasinoto manena ngini niangaho qabolo, ngaroko ona yakoorawa nanga giki ma tahu manena eko lo nanga giki ma duhutu muna magena ona imiaka qatorouwa.</s>
     </seg>
     <seg type="verse" id="b.ACT.19.38">
      <s id="b.ACT.19.38.1">So nakoso o Demetrius de awi nyawa imomanara manga dupa so o nyawa moili ona wikalaki, de o hakim ma riho lo de maena de o bobareta lo de maena, so bilasu ona kagena yangaho la yakalaki.</s>
     </seg>
     <seg type="verse" id="b.ACT.19.40">
      <s id="b.ACT.19.40.1">Duma o wange manena gena nagala ngone asa inakalaki, sababu ngone masirete poruwahe de o gangamo posigoko, de nakoso inasano, ma sababu o kia gena ngone pobicara paakuwa.</s>
      <s id="b.ACT.19.40.2">So nakoso ngini nimode positiai, bilasu niaqohaka la o hakim de o kawasa manga simaka, de kagena asa ma diai pasari igogou eko hiwa."</s>
     </seg>
     <seg type="verse" id="b.ACT.19.41">
      <s id="b.ACT.19.41.1">Kagena de yangodu wabicara qaboloka, de o kota ma sekretaris una wasulo la o nyawa yadadala imatotolomu magena imabiau de iliho moi-moi to ona manga tahuka.</s>
     </seg>
    </div>
    <div type="chapter" id="b.ACT.20">
     <seg type="verse" id="b.ACT.20.1">
      <s id="b.ACT.20.1.1">So o Efesuska ma nyawa imakangamo qaboloka, de o Paulus o nyawa ipipiricaya kagena watolomuno, de awi siduduga ma demo wahikeka de womasiloloa onaka, so qabolo de una wotagi womajoboli o Makedoniaka.</s>
     </seg>
     <seg type="verse" id="b.ACT.20.2">
      <s id="b.ACT.20.2.1">Wakiloli so o bi doku-doku lo wakurumi wagetoka, de awi demo moi-moi gena idala wasiduduga o nyawa ipipiricaya kagena igogoge.</s>
      <s id="b.ACT.20.2.2">Qabolo de wotagi so womasidiado o Akhayaka, isironga lo o Yunanika.</s>
     </seg>
     <seg type="verse" id="b.ACT.20.3">
      <s id="b.ACT.20.3.1">De kagena ma deka o ngoosa saange una wogoge, qabolo so womasidailako la tanu o deruku wopane de woside o Siriaka, de wanako o Yahudika ma nyawa manga edekati asa witooma so una he idadi kawa woside.</s>
      <s id="b.ACT.20.3.2">So wositatapuka asa woliho kali o Makedoniano, so wotagi kagena o Filipi ma kotaka.</s>
     </seg>
     <seg type="verse" id="b.ACT.20.4">
      <s id="b.ACT.20.4.1">De o nyawa yamuruo naga wimomote, ena gena o Pirus awi ngopa o Sopater o Berea ma kotaka wogogoge, komagena lo o Aristarkhus de o Sekundus o Tesalonika ma kotaka yogogoge, de o Gayus o Derbe ma kotaka wogogoge, de o Timotius, de lo o Tikhikus de o Trofimus ona yasinoto o Asiaka yogogoge.</s>
     </seg>
     <seg type="verse" id="b.ACT.20.5">
      <s id="b.ACT.20.5.1">Duma mia dodiao ona magena asa o Akhayaka de iside iqoma yakahika o Troas ma kotaka, so kagena imidamaha.</s>
     </seg>
     <seg type="verse" id="b.ACT.20.6">
      <s id="b.ACT.20.6.1">De o Roti ma Ragi Ihihiwa ma Rarame o Yahudika yaaaka gena ipasaka, de ngomi kagena o Filipika so o deruku mipane de miside ma deka sidago o wange motoha de asa mimasidiado o Troaska, kiaka kagena ngomi migoge o wange tumudingi.</s>
     </seg>
     <seg type="verse" id="b.ACT.20.7">
      <s id="b.ACT.20.7.1">O Nahadi ma wangeka ngomi o Yesus miwipipiricayaka mingodu mimatolomuno ma ngale o oqo qatetebi miaaka, duma o Paulus womibobicara kasi sababu ma langino de asa womajobo, so mia dodolomu gena sidago o putu itongiraba.</s>
     </seg>
     <seg type="verse" id="b.ACT.20.9">
      <s id="b.ACT.20.9.1">Kagena o ngihi iqoqokuka, kiaka mimatotolomuka, kanaga o gohiduuru moi awi ronga o Eutikhus una womatamiye o jangela ma dateka.</s>
      <s id="b.ACT.20.9.2">De o Paulus iteka wobicara de womatoguwa de kagena lo ma poci idala yatupu, so komagena o gohiduuru una magena wokakadu ma bati lo wikioloka.</s>
      <s id="b.ACT.20.9.3">So awi giolo ma rabaka kagena o tahu ma lape saangeka, de gila-gila wotura kudahu o tonaku, de ato ona witide una wosoneka.</s>
     </seg>
     <seg type="verse" id="b.ACT.20.10">
      <s id="b.ACT.20.10.1">So kagena de o Paulus kudahu wouti de o gohiduuru magena awi rohe ma qokusa widomotuku so iwikololono, de wotemo onaka, "Una ka wooho kali, so upa he nihawateri bai!"</s>
     </seg>
     <seg type="verse" id="b.ACT.20.11">
      <s id="b.ACT.20.11.1">Qabolo de o Paulus idaku wodola kali, so una de ngomi o Jou Yesus miwipipiricaya mimatolomuno, o oqo qatetebi gena miaaka so mioqoka, de una dede ngomi mimatekesibobicara sidago misidoginitaku qabolo de asa una womajobo.</s>
     </seg>
     <seg type="verse" id="b.ACT.20.12">
      <s id="b.ACT.20.12.1">So kagena de o gohiduuru woooho kali una magena o Troas ma nyawa ipipiricaya iwingaho, de manga sininga lo ipeleso kawa de ka yanali.</s>
     </seg>
     <seg type="verse" id="b.ACT.20.13">
      <s id="b.ACT.20.13.1">So o Paulus wositatapu asa mitagi o Miletuska.</s>
      <s id="b.ACT.20.13.2">Sababu una wodupa wotatagi wokahika o Asoska, so una womisidailako o deruku mipane de o Asos ma kotaka miside miqomaka, so kadoka miahika de una asa wopane o deruku.</s>
     </seg>
     <seg type="verse" id="b.ACT.20.14">
      <s id="b.ACT.20.14.1">So kadoka o Asoska asa o Paulus womimake, de una wopane so ngomi miside miakahika o Metilene ma kota o Lesbos ma guraka.</s>
     </seg>
     <seg type="verse" id="b.ACT.20.16">
      <s id="b.ACT.20.16.1">Ngo kagena de ngomi miside kali, duma o Paulus awi dupa o Pentakosta ma Rarame ma wange yaado gena bilasu una he kagena o Yerusalemka.</s>
      <s id="b.ACT.20.16.2">So ma ngale magegena o Efesuska he wotulu kawa, la upa sidago miteka o Asiaka migoge.</s>
      <s id="b.ACT.20.16.3">So ka migila-gila de ma langino asa miakahika o Khios ma gura ma simano, so o wange sinotoka de asa o Samos ma guraka miakahikali, so ma langino de asa mimasidiado o Miletus ma bobaneka.</s>
     </seg>
     <seg type="verse" id="b.ACT.20.17">
      <s id="b.ACT.20.17.1">Duma kagena o Miletuska, o Paulus o nyawa wasulo o Efesus ma gogobuka itagi la yaaso manga roriri, ma ngale yahino la bilasu imatekekamake kasi de una.</s>
     </seg>
     <seg type="verse" id="b.ACT.20.18">
      <s id="b.ACT.20.18.1">So ma orasi ona yahino imasidiado, de o Paulus wotemo onaka, "Ai dodiao nipipiricaya, ngini ningodu nianako o orasi ma nonoma ngohi o Asia ma daeraka tomasidiado sidago lo ma orasi ngohi tinidongosaku gena, idodooha ai oho de ai manara to ngini nia sidongirabaka.</s>
     </seg>
     <seg type="verse" id="b.ACT.20.19">
      <s id="b.ACT.20.19.1">Ena gena, o Jou Awi manara taaka de ngohi ai ronga masirete tomasihiewa, de ma orasi o Jou Awi manara taaka masoa-masoa ngohi toari ma ngale ngini tinigalusiri, de lo ngohi ai sininga isusa sababu o Yahudika manga fakati ngohi asa itooma.</s>
     </seg>
     <seg type="verse" id="b.ACT.20.20">
      <s id="b.ACT.20.20.1">De lo nianako ngohi tokaeli tosihabari nginika ma ngale de magena aku tiniriwo, de ngohi lo tinidotoka nia dodolomu ma rabaka de lo nia tahu moi-moika.</s>
     </seg>
     <seg type="verse" id="b.ACT.20.21">
      <s id="b.ACT.20.21.1">Komagena lo bai o Yahudika ma nyawa bai lo o bi nyawa o Yahudika yasowo igogou ngohi tagegego bilasu ona manga dorou moi-moi yodongosa de o Jou Yesus Kristus iwipiricaya la wimote o Gikimoika.</s>
     </seg>
     <seg type="verse" id="b.ACT.20.22">
      <s id="b.ACT.20.22.1">Ai dodiao, o orasi manena o Gurumi Qatetebi bilasu towisimote so tomajobo tokahika o Yerusalemka.</s>
      <s id="b.ACT.20.22.2">De asa tanakowa kadoka o kia idadi de imaaka to ngohi ai oho ma rabaka.</s>
     </seg>
     <seg type="verse" id="b.ACT.20.23">
      <s id="b.ACT.20.23.1">Duma o Gurumi Qatetebi asa wosingangasu, so ngohi ka tanako o bi doku-doku kiaka ngohi totutuluka gena igogou ngohi done itago de o buika isingosa de isangisara.</s>
     </seg>
     <seg type="verse" id="b.ACT.20.24">
      <s id="b.ACT.20.24.1">Ngaroko komagena, ngohi bilasu totagi o Yerusalemka, sababu ngohi tamaloka bai tooho bai tosone qadoohawa, hitilahi ngohi ai manara bilasu taaka ma bati tosibolo, de nakoso maro o gogitina moi so tomagogora sidago lo ma bati taado.</s>
      <s id="b.ACT.20.24.2">Ena gena, aku o Jou Yesus Awi manara taaka so tosingangasu o habari ma ngale Una, la de o Gikimoi Awi dodara so o bi nyawa aku wasisalamati, so o manara magena asa tosibolo, maro o kia bato woisulo bilasu ngohi taaka.</s>
     </seg>
     <seg type="verse" id="b.ACT.20.25">
      <s id="b.ACT.20.25.1">De o orasi manena ngohi tanakoka ngohi ngini tinikurumi de tosihabari qaboloka, idodooha o Gikimoi wopareta maro o kolano moi o nyawaka, so ningodu manena done asa ngohi he nikelelo kawa.</s>
     </seg>
     <seg type="verse" id="b.ACT.20.27">
      <s id="b.ACT.20.27.1">Mutuwade o wange manena tinisingangasu nginika, igogou ngohi tokaeli o Gikimoi Awi dupa qangodu tinisihabari nginika.</s>
      <s id="b.ACT.20.27.2">So nakoso nia sidongirabano o nyawa moi wosoneka de wiumo o sangisara ma qokuka, ena gena ma uku itatatuwa, una gena waakuwa woisisala.</s>
     </seg>
     <seg type="verse" id="b.ACT.20.28">
      <s id="b.ACT.20.28.1">So, ai dodiao, o Gurumi Qatetebi ngini winihirika la ngini nidadi o roriri, so nimajaga nia piricaya masirete la niamote igogou o Gikimoi Awi dodoto, komagena lo o bi gogobu yangodu bilasu niajaga, maro o sowohi moi wojaga de wapalihara to una awi duba.</s>
      <s id="b.ACT.20.28.2">La Una Awi gogobu gena ngini bilasu niojaga, sababu ma ngale Awi dodara so wihike ma Ngopa womatetengo wosone, la ma ngale o nyawa ona magena o Gikimoi aku waaka to Una Awi nyawa masirete.</s>
     </seg>
     <seg type="verse" id="b.ACT.20.29">
      <s id="b.ACT.20.29.1">Ngohi tanako done ngohi totagi la ihiwaka, de o bi nyawa manga sininga qatotorou de manga galusiri ihihiwa done asa yahino nia sidongirabaka gena, maro o bi duba o boulamo ifofufuruka so kagena yoduumo la idadi ma goli.</s>
     </seg>
     <seg type="verse" id="b.ACT.20.30">
      <s id="b.ACT.20.30.1">De lo tanako asa to ngini nia sidongirabano o bi nyawamoi-nyawamoi manga damatoko isibicara, la ma ngale o bi nyawa ipipiricaya yagegego la bilasu yapiricaya onaka.</s>
     </seg>
     <seg type="verse" id="b.ACT.20.31">
      <s id="b.ACT.20.31.1">Mutuwade bilasu nimasitiari qaloha!</s>
      <s id="b.ACT.20.31.2">De niososininga ma deka o taungu saange, o putu de o wange, ngohi de ai kongo de ai sirangu lo tomatoguwa tinisisitiari so tinijaga ngini ningodu.</s>
     </seg>
     <seg type="verse" id="b.ACT.20.32">
      <s id="b.ACT.20.32.1">So ngini ningodu o orasi manena ngohi tinisisaraha o Gikimoika, la Una asa winijaga de lo nia piricaya wosiputuru, de aku o oho ikokakali winijajika, maro o kia o nyawa Una wahihirika asa wahikeka.</s>
      <s id="b.ACT.20.32.2">Magena asa Una waaka, nakoso Awi dodara ma habari nimasigocoho nia siningaka.</s>
     </seg>
     <seg type="verse" id="b.ACT.20.33">
      <s id="b.ACT.20.33.1">Ngini nianako ma moi waasi ngohi o fanggali tasari so tonyafusu o nyawa moi awi baju eko awi pipi gena woihike ngohika.</s>
     </seg>
     <seg type="verse" id="b.ACT.20.34">
      <s id="b.ACT.20.34.1">Duma ngini masirete nianakoka cawali de to ngohi ai galasahu masirete so ngohi de ai dodiao imomote gena asa mia oho de mia ino moi-moi aku tosimake.</s>
     </seg>
     <seg type="verse" id="b.ACT.20.35">
      <s id="b.ACT.20.35.1">De ma orasi ngohi nia sidongiraba kasi o moi-moi taaaka gena, ma ngale tinisikelelo nginika, so bilasu ngini lo nimadoto de nimanara niputuru la ma ngale aku niariwo o nyawa yapoputuruwa so isusa, de bilasu niososininga o Jou Yesus Awi demo, kiaka ngone wonasitemoka, 'Upa sidago o nyawa inahike ngoneka, duma nanga siningaka foloi isanangi nakoso ngone o nyawaka pahike.' "</s>
     </seg>
     <seg type="verse" id="b.ACT.20.36">
      <s id="b.ACT.20.36.1">So kagena de o Paulus wobicara qabolo, de una dede ona yangodu ibukuku so wosumbayang kasi.</s>
     </seg>
     <seg type="verse" id="b.ACT.20.37">
      <s id="b.ACT.20.37.1">De yangodu de manga kongo de manga sirangu ona iwikololo una so wihame kasi,</s>
     </seg>
     <seg type="verse" id="b.ACT.20.38">
      <s id="b.ACT.20.38.1">sababu manga sininga ipeleso poli ma ngale wasitemo onaka done ona he wikelelo kawa.</s>
      <s id="b.ACT.20.38.2">Qabolo de ona yangodu o Paulus iwisitota sidago lo o deruko wisibane.</s>
     </seg>
    </div>
    <div type="chapter" id="b.ACT.21">
     <seg type="verse" id="b.ACT.21.1">
      <s id="b.ACT.21.1.1">So mimasiloloa qabolo, de ngomi ma binuka de o Paulus mimajobo mitagi o Yerusalemka.</s>
      <s id="b.ACT.21.1.2">So ngomi miside miakahika de mimasidiado o Kos ma guraka.</s>
      <s id="b.ACT.21.1.3">So ma langino misideli miakahika o Rodos ma guraka, kagena de miside kali so mimasidiado o Patara ma bobaneka.</s>
     </seg>
     <seg type="verse" id="b.ACT.21.2">
      <s id="b.ACT.21.2.1">Kagena o Pataraka de o deru moili miamake he imajobo iside o Fenisia ma daeraka ikahika, so ngomi mimatuluru o deru magenaku mipane so mimajobo kali.</s>
     </seg>
     <seg type="verse" id="b.ACT.21.3">
      <s id="b.ACT.21.3.1">So miside kali de mia dodagi kagena sutu itekaka, de asa o Siprus ma gura miakelelo gena mia gubalika, de gila-gila miside so o Siria ma daeraka miameta.</s>
      <s id="b.ACT.21.3.2">So kagena o doku Tirus ma bobaneka miaado, de mimatapu kasi so o deru ma gina isiguti kasi.</s>
     </seg>
     <seg type="verse" id="b.ACT.21.4">
      <s id="b.ACT.21.4.1">So ngomi miuti o kota magegenaka, so mitagi de miamake o nyawa ipipiricaya de kagena onaka mimasidodogu ma deka o wange tumudingi.</s>
      <s id="b.ACT.21.4.2">De lo o Gurumi Qatetebi onaka wasingangasuka, so wisingangasu o Pauluska la ma ngale upa wotagi o Yerusalemka.</s>
     </seg>
     <seg type="verse" id="b.ACT.21.5">
      <s id="b.ACT.21.5.1">Duma o riho magenaka mia orasi qamataka, de bilasu mimajobo o Yerusalemka.</s>
      <s id="b.ACT.21.5.2">So mia dodagi asa miadofali, de ona ipipiricaya yanau, de o ngopeqeka, de lo o ngopa-ngopa ona yangodu imisitota sidago o kotano misisupu.</s>
      <s id="b.ACT.21.5.3">So kadai o teo ma dateka ngomi mibukuku de misumbayang kasi.</s>
     </seg>
     <seg type="verse" id="b.ACT.21.6">
      <s id="b.ACT.21.6.1">So kagena de ngomi moi-moi mimatekesiloloaka, de gila-gila ngomi mipane o deruku so ona lo iliho moi-moi manga tahuka.</s>
     </seg>
     <seg type="verse" id="b.ACT.21.7">
      <s id="b.ACT.21.7.1">So o Tiruska ngomi migila-gila miside miakahika o Ptolemais ma bobaneka miuti.</s>
      <s id="b.ACT.21.7.2">Kagena ngomi miamake kali o dodiao ipipiricaya la mimatekesikomore de mimasidodogu kagena onaka o wange moi.</s>
     </seg>
     <seg type="verse" id="b.ACT.21.9">
      <s id="b.ACT.21.9.1">Ma langino ngomi mimajobo miside kali so miuti o Kaisarea ma kotaka.</s>
      <s id="b.ACT.21.9.2">So kagena de ngomi mitagi o nyawa moika o Gikimoi Awi habari qaloloha wosihohabari, iqoqoma una o Yerusalemka o nyawa ipipiricayaka yahihiri manga roriwo yatumudingi manga sidongirabano, awi ronga o Filipus.</s>
      <s id="b.ACT.21.9.3">Una magena awi ngopa o jojaru yaruha o Gikimoi Awi demo isingongangasu, kagena awi tahuka mimasidodogu.</s>
     </seg>
     <seg type="verse" id="b.ACT.21.10">
      <s id="b.ACT.21.10.1">Kagena o wange muruo nagaka, de o nabi moi una lo o Gikimoi Awi demo wosingongangasu, awi ronga o Agabus, o Yudea ma daerano de wahino.</s>
     </seg>
     <seg type="verse" id="b.ACT.21.11">
      <s id="b.ACT.21.11.1">So ngomino wahino, de o Paulus awi doi ma bobiliku waqehe so awi qohu de lo awi gia wapiliku.</s>
      <s id="b.ACT.21.11.2">Qabolo de wotemo, "O Gurumi Qatetebi wosingangasuka wotemo komanena, 'O Yahudika manga roriri o Yerusalemka de awi doi ma bobiliku done asa ma duhutuka wisipiliku gena komanena.</s>
      <s id="b.ACT.21.11.3">Qabolo de o bi nyawa o Yahudika yasowo manga bobaretaka asa una iwisidoa la iwitailako.' "</s>
     </seg>
     <seg type="verse" id="b.ACT.21.12">
      <s id="b.ACT.21.12.1">Ma orasi ngomi miise komagena, de ngomi dede o nyawa ipipiricaya igogoge o kota magenaka o Paulus miwigegego de migolo upa he wotagi o Yerusalemka.</s>
     </seg>
     <seg type="verse" id="b.ACT.21.13">
      <s id="b.ACT.21.13.1">Duma una wosango wotemo, "Ai dodiao ningodu, upa niari sidago lo ai sininga itura.</s>
      <s id="b.ACT.21.13.2">Sababu ngohi tomabolo-boloka upa ka cawali itago de ipiliku, duma ngaroko lo itooma o Yerusalemka sababu ma ngale o Jou Yesus gena towisihabari."</s>
     </seg>
     <seg type="verse" id="b.ACT.21.14">
      <s id="b.ACT.21.14.1">Sababu o Paulus woholu womimote ngomi, so ngomi ka mitemo, "Hika powiqohaka, la o Jou Yesus Awi dupa ma ngale unaka asa idadi de imaaka."</s>
     </seg>
     <seg type="verse" id="b.ACT.21.15">
      <s id="b.ACT.21.15.1">So idadi komagena, qabolo de ngomi mimasidailako so mimajobo mitagi miakahika kadoka o Yerusalemka.</s>
     </seg>
     <seg type="verse" id="b.ACT.21.16">
      <s id="b.ACT.21.16.1">Komagena o bi dodiao ipipiricaya yamuruo naga o Kaisareaka ma nyawa de o Manason o Siprus ma nyawa moi, itekaka o Yesus iwipiricayaka, una de ona lo yomote so mimakangaho dede ngomi, ma ngale kadoka o Yerusalemka de o Manason awi tahuka mimasidodogu.</s>
     </seg>
     <seg type="verse" id="b.ACT.21.17">
      <s id="b.ACT.21.17.1">Ma orasi ngomi de o Paulus kadoka o Yerusalemka mimasidiado, de o dodiao ipipiricaya kagena mimakamake de minali de mimatekesikomore.</s>
     </seg>
     <seg type="verse" id="b.ACT.21.18">
      <s id="b.ACT.21.18.1">Ma langino o Paulus de ngomi mitagili o Yakobuska, de kanaga lo o gogobu o Yerusalemka manga roriri ma binukali.</s>
     </seg>
     <seg type="verse" id="b.ACT.21.19">
      <s id="b.ACT.21.19.1">So mimatekesikomore qaboloka, de o Paulus wosingangasu o manara moi-moi o Gikimoi wiriwo la una waaka o Yahudika ma nyawa yasowo manga sidongirabaka.</s>
     </seg>
     <seg type="verse" id="b.ACT.21.20">
      <s id="b.ACT.21.20.1">So komagena ona yoiseka, de ona yangodu iwisigiliri o Gikimoiye.</s>
      <s id="b.ACT.21.20.2">Qabolo de ona itemo o Pauluska, "Mia dodiao Paulus, ngona masirete nanakoka o Yahudika ma nyawa kanaga o bolu moi de ma cala-cala o Yesus iwipiricayaka, duma ma ngale ona magena o Yahudika manga bobita o Musa wosilelefo gena moi-moi qangodu yacocohosi.</s>
     </seg>
     <seg type="verse" id="b.ACT.21.21">
      <s id="b.ACT.21.21.1">Duma ona yoiseka o habari moi itotiaiwa ma ngale ngona naaka sidago notagi o Yahudika ma nyawa de igogoge o Yahudika ma nyawa yasowo manga sidongirabaka, de nadoto bilasu o bobita o Musa wosilelefoka gena yapalako de upa yamote, ena gena ngona nasuloka upa he manga ngopa yasuna de upa lo o Yahudika manga adati de manga galepu yamote.</s>
     </seg>
     <seg type="verse" id="b.ACT.21.22">
      <s id="b.ACT.21.22.1">So ma ngale o habari itotiaiwa ngonaka gena bilasu o kia naga moi naaka la ona magena yanako itiai de itero.</s>
      <s id="b.ACT.21.22.2">Ma ngale magegena bilasu ngone paaka, sababu ona yoise qaboloka igogou ngona o Yerusalemka de nahino, so ona asa nitago de nikalaki.</s>
     </seg>
     <seg type="verse" id="b.ACT.21.23">
      <s id="b.ACT.21.23.1">Mutuwade bilasu namote mia demo manena: Kanaga o nyawa yaruha ona isasi lo qabolo o Gikimoika.</s>
     </seg>
     <seg type="verse" id="b.ACT.21.24">
      <s id="b.ACT.21.24.1">So hika ngona dede ona nimakomote la niaaka o adati de o galepu, so ngini ningodu aku nia sininga qatebi.</s>
      <s id="b.ACT.21.24.2">Ena gena, bilasu nofangu la ona aku manga hutu yakulu ma ngale manga sasi gena yaaka qaboloka.</s>
      <s id="b.ACT.21.24.3">Nakoso naaka qaboloka, de o habari itotiaiwa ona yoiiseka ma ngale ngona gena ka ikulai, sababu igogou ngona masirete lo naaka de nomote o Yahudika manga bobita maro o Musa wosilelefoka.</s>
     </seg>
     <seg type="verse" id="b.ACT.21.25">
      <s id="b.ACT.21.25.1">De ma ngale o Yahudika ma nyawa yasowo lo o Jou Yesus iwipiricayaka, so ngomi o surati milefoka de misidingo lo qabolo onaka, ma ngale ngone o Yahudika nanga bobita moi-moi qangodu maro o Musa wosilelefoka upa he yaaka.</s>
      <s id="b.ACT.21.25.2">So ka cawali upa o lake o bi gomaka isisusuba gena yaoqo, de upa lo o bi haiwani ma au yaudo, de upa o bi haiwani yagogohore la isoneka de yaoqo de upa lo o bi nyafusu ma dorou yaaka."</s>
     </seg>
     <seg type="verse" id="b.ACT.21.26">
      <s id="b.ACT.21.26.1">Komagena so o Paulus o nyawa yaruha magena waaso so itagi imakangaho, de ma langino una de ona o adati de o galepu ma dodagi magena yamote so itemo ona manga sininga qatebi.</s>
      <s id="b.ACT.21.26.2">Qaboloku de o Paulus wotagi o Gikimoi Awi Tahuka, de ma imamka wosingangasu muruoka de manga adati de manga galepu ma debi isibolo, ma ngale asa o Paulus de ona yaruha moi-moi manga gaso o haiwani magena yatota de isisuba.</s>
     </seg>
     <seg type="verse" id="b.ACT.21.27">
      <s id="b.ACT.21.27.1">O adati ma debi yaaka so itagi ma deka he yadangade o wange tumudingi so isibolo waasi, de kanaga o Yahudika ma nyawa yamuruo naga o Asiano imasidiado de o Paulus wikelelo gena o Gikimoi Awi Tahu ma rabaka.</s>
      <s id="b.ACT.21.27.2">Kagena de ona itagi o nyawa yadadala yasigaro so yahino o Paulus iwitago,</s>
     </seg>
     <seg type="verse" id="b.ACT.21.28">
      <s id="b.ACT.21.28.1">de ona imatoore de itemo, "He, o Israelka ma nyawa ningodu!</s>
      <s id="b.ACT.21.28.2">Niahino la pomakiriwo!</s>
      <s id="b.ACT.21.28.3">Sababu o nyawa una manena wotagi o bi doku wageto de o nyawa yangodu wadoto, la bilasu ngone o Yahudika ma nyawa nanga ronga ma dorou ona yaaka, la upa yahoromati nanga bobita o Musa walelefoka de lo o Gikimoi Awi Tahu manenaka o dorou waaka.</s>
      <s id="b.ACT.21.28.4">De o orasi manena una lo kanaga o Yahudika ma nyawa yasowo de ona wangaho so iwosa o Gikimoi Awi Tahu ma rabaka, so o riho qatetebi manena gena he qatebi kawa."</s>
     </seg>
     <seg type="verse" id="b.ACT.21.29">
      <s id="b.ACT.21.29.1">(Manga demo komagena, sababu iqoqoma o kota magenaka de o nyawa moi o Yahudika wisowo, awi ronga o Trofimus o Efesusno, ona wikelelo una de o Paulus imakokangaho, so itemo nagala o Paulus iwisingosa o Gikimoi Awi Tahu ma lolohano.)</s>
     </seg>
     <seg type="verse" id="b.ACT.21.30">
      <s id="b.ACT.21.30.1">So kagena de ma orasi o nyawa yangodu o kota marabaka yogiise o demo magena, de ona ikalala de imagogora hika de hino iwidolomu, so o Paulus iwisoroma de iwililia o Gikimoi Awi Tahu ma lolohano wisisupu, de gila-gila ma ngora yaperesuka, la upa sidago o nyawa yadadala o gangamo isigoko o Gikimoi Awi Tahu ma lolohaka.</s>
     </seg>
     <seg type="verse" id="b.ACT.21.31">
      <s id="b.ACT.21.31.1">Ma orasi magena manga edekati o Paulus iwisidailako tanu he witooma, de ma ngale o Yerusalem ma rabaku o nyawa imakangamo ifoloi so o nyawa itagi iwidedemo o prajurit manga kapitaka.</s>
     </seg>
     <seg type="verse" id="b.ACT.21.32">
      <s id="b.ACT.21.32.1">So orasi magena qabolo ma kapita magena wotagi o bi prajurit de manga bi sahe wangoso de ona itagi imagogora yakahino o nyawa yadadala imatotolomuno.</s>
      <s id="b.ACT.21.32.2">De ma orasi o nyawa yadadala wikelelo una dede to una awi prajurit, de ona imatoguka so o Paulus he wingapo kawa.</s>
     </seg>
     <seg type="verse" id="b.ACT.21.33">
      <s id="b.ACT.21.33.1">De ma kapita una magena wotagi o Pauluska, so witago de awi prajurit wasulo so o rate ngai sinoto wisipilikuka.</s>
      <s id="b.ACT.21.33.2">Kagena de una wasano o bi nyawa yadadalaka, o Paulus una magena naguuna de o kia asa una waakaka.</s>
     </seg>
     <seg type="verse" id="b.ACT.21.34">
      <s id="b.ACT.21.34.1">Kagena de o nyawa yadadala manga sidongirabano ma binuka imatoore itemo komanena, de ma binukali imatoore itemo hiwa komagenawa, sidago lo ma kapita gena wosidodogu ma ngalewa qadoohaso imaaka komagena.</s>
      <s id="b.ACT.21.34.2">Ma sababu magegena so una wosulo la o Paulus iwingaho wisikahika o prajurit ma tahuka ma ngale wijaga, la kagena asa wisasano.</s>
     </seg>
     <seg type="verse" id="b.ACT.21.35">
      <s id="b.ACT.21.35.1">De kagena ona iwingaho wisikahika o tahu magenaka, duma yaado ma ngute-nguteka, de kagena bilasu o Paulus o prajuritka witide, sababu o nyawa iroruwahe ona yodupa gena ka witooma.</s>
     </seg>
     <seg type="verse" id="b.ACT.21.36">
      <s id="b.ACT.21.36.1">Ona magena o nyawa yadadala o Paulus awi duduno itotuuru de imanere isidadu-dadu itemo, "Una magena bilasu niwitoomaka!"</s>
     </seg>
     <seg type="verse" id="b.ACT.21.37">
      <s id="b.ACT.21.37.1">Ma orasi o Paulus o prajurit ma tahu ma rabaka he wisingosa, de una wosano ma kapitaka wotemo, "Baba, nako yaaku, de ngohi sutu tobicara ngonaka."</s>
      <s id="b.ACT.21.37.2">De ma kapita wotemo, "He!</s>
      <s id="b.ACT.21.37.3">Ngona o bahasa Yunani ka nanako!</s>
     </seg>
     <seg type="verse" id="b.ACT.21.38">
      <s id="b.ACT.21.38.1">Ngohi totemo nagala ngona manena o Mesirka ma nyawa moi, iqoqomaka o ruwahe ilalamo moi isidadi sidago o nyawa yacala iha una wangaho o tona ibobeleuka, la ona o Roma ma bobaretaka yakudoti."</s>
     </seg>
     <seg type="verse" id="b.ACT.21.39">
      <s id="b.ACT.21.39.1">De o Paulus wotemo, "Hiwa, ngohi manena ai sihino o Yahudika ma nyawa o Tarsusno gena o Kilikia ma daera ma kota ilalamoka.</s>
      <s id="b.ACT.21.39.2">Nako qaloha, de noiriwo la noisimaha ngohi sutu tobicara o nyawa yadadala ona magenaka."</s>
     </seg>
     <seg type="verse" id="b.ACT.21.40">
      <s id="b.ACT.21.40.1">Awi gogolo komagena so ma kapita wisimaha qaloha o Paulus aku wobicara.</s>
      <s id="b.ACT.21.40.2">So o ngute-nguteka o Paulus womaokoye de awi gia wasipoma o nyawa yadadalaka la ona magena imapopongo.</s>
      <s id="b.ACT.21.40.3">So kagena de ona imapopongoka, de o Yahudika manga bahasa Ibrani o Paulus wobicara onaka wotemo,</s>
     </seg>
    </div>
    <div type="chapter" id="b.ACT.22">
     <seg type="verse" id="b.ACT.22.1">
      <s id="b.ACT.22.1.1">"Ai gianongoru de ai roriri!</s>
      <s id="b.ACT.22.1.2">Orasi manena ngohi todupa todedemo maro ai sango moi ngini ningodu nia simaka, so hika nisigise nisidodiahi!"</s>
     </seg>
     <seg type="verse" id="b.ACT.22.2">
      <s id="b.ACT.22.2.1">So de ma orasi ona yoise o Paulus wobicara onaka de o bahasa Ibrani, ona foloi imapopongoka.</s>
     </seg>
     <seg type="verse" id="b.ACT.22.3">
      <s id="b.ACT.22.3.1">So gila-gila o Paulus womasinako itiai de wotemo onaka, "Ngohi manena lo o Yahudika ma nyawa moi.</s>
      <s id="b.ACT.22.3.2">Ngohi o Tarsus ma kotano o Kilikia ma daeraka, duma ngohi manena isilamo gena o Yerusalemka.</s>
      <s id="b.ACT.22.3.3">O Gamaliel una magena ngohi ai guru so igogou ngohi lo tomadoto tamote o Yahudika nanga bobita, kiaka to ngone nanga ete de nanga topora yacocoho so inahike ngoneka.</s>
      <s id="b.ACT.22.3.4">De ngohi ai edekati ai manara moi-moi ma rabaka gena o Gikimoi towisihoromati, so imatero de o wange manena ngini kanena ningodu.</s>
     </seg>
     <seg type="verse" id="b.ACT.22.4">
      <s id="b.ACT.22.4.1">Iqomaka ngohi lo o bi nyawa yopipiricaya o Yesus Awi dodotoka, bai yanau de lo o ngopeqeka, ngohi tapiliku de tarate de o buika tasingosaka, so ona magena ngohi tasangisara qatubuso sidago lo yamuruo naga ngohi tatooma.</s>
     </seg>
     <seg type="verse" id="b.ACT.22.5">
      <s id="b.ACT.22.5.1">Ai manara maro komagena ma Imam Wilalamo de o Mahkamah Agama ma nyawa ona yangodu lo yanako, so aku ngohi totemo gena ngohi tokulaiwa.</s>
      <s id="b.ACT.22.5.2">Sababu ona masirete o surati igaka de isimeta o bi Yahudika manga roriri igogoge o Damsyik ma kotaka, gena ngohi ihike totagi, la tahika kagena ma ngale o nyawa ipipiricaya o Yesuska asa tatago, de o rate tasipilikuka ona magena tangaho o Yerusalemno ma ngale yasangisara."</s>
     </seg>
     <seg type="verse" id="b.ACT.22.6">
      <s id="b.ACT.22.6.1">"Ma orasi ka o dodagi ma raba kasi so o Damsyikka he taado, gena o wange itotiai, de o nita moi isitodoka o dipaku idisiwa de ma siwa isigilolino.</s>
     </seg>
     <seg type="verse" id="b.ACT.22.7">
      <s id="b.ACT.22.7.1">De ngohi ai jaraka de totura o tonaku de o ili moi toise itemo ngohika, 'Saulus, Saulus!</s>
      <s id="b.ACT.22.7.2">Qadoohaso Ngohi noisangisara.'</s>
     </seg>
     <seg type="verse" id="b.ACT.22.8">
      <s id="b.ACT.22.8.1">De ngohi tosango totemo, 'Ya, Jou!</s>
      <s id="b.ACT.22.8.2">So Ngona naguuna.'</s>
      <s id="b.ACT.22.8.3">Kagena de o ili magenali itemo, 'Ngohi manena o Yesus o Nazaret ma nyawa, kiaka ngona noisasangisara gena.'</s>
     </seg>
     <seg type="verse" id="b.ACT.22.9">
      <s id="b.ACT.22.9.1">O nyawa ngohi imomote ona lo o nita magena yakelelo, duma o ili ibobicara magena ona isidodoguwa.</s>
     </seg>
     <seg type="verse" id="b.ACT.22.10">
      <s id="b.ACT.22.10.1">So kagena de ngohi tosano kali totemo, 'Ya, Jou, o kia bilasu ngohi taaka.'</s>
      <s id="b.ACT.22.10.2">De o Jou Yesus wosango ngohika wotemo, 'Nomomi!</s>
      <s id="b.ACT.22.10.3">De notagi o Damsyik ma kotaka nowosa.</s>
      <s id="b.ACT.22.10.4">Kagena asa isingangasu o moi-moi qangodu o Gikimoi wositatapuka bilasu ngona naaka.'</s>
     </seg>
     <seg type="verse" id="b.ACT.22.11">
      <s id="b.ACT.22.11.1">De o nita ma siwa ma buturu magena sidago ngohi tomasigelelo kawa, so o nyawa imomote gena bilasu ai giaka yacoho de ituda ma bati mimasidiado o Damsyikka.</s>
     </seg>
     <seg type="verse" id="b.ACT.22.12">
      <s id="b.ACT.22.12.1">De ngo kagena o nyawa moi awi ronga o Ananias.</s>
      <s id="b.ACT.22.12.2">Una awi sigogise qaloha o bobita moi-moi o Musa wosilelefoka, so o Yahudika ma nyawa yangodu o Damsyikka foloi iwihoromati una.</s>
     </seg>
     <seg type="verse" id="b.ACT.22.13">
      <s id="b.ACT.22.13.1">So una magena wahino ai dateka womaokoye de wotemo, 'Ai dodiao Saulus nopipiricaya, tanu nomasigelelo kali!'</s>
      <s id="b.ACT.22.13.2">Orasi magena qabolo de ngohi aku tomasigelelo kali.</s>
     </seg>
     <seg type="verse" id="b.ACT.22.14">
      <s id="b.ACT.22.14.1">Qabolo de una wotemo, 'O Gikimoi to ngone nanga ete de nanga topora wisusuba, Una magena asa wonihirika ma ngale Awi leleani moi Awi sininga itotiai gena ngona wonisikelelo de noise Awi ili ma orasi Una wonibicara, la ma ngeko komagena to Una Awi dupa bilasu wonisinako ngonaka ma ngale naaka.</s>
     </seg>
     <seg type="verse" id="b.ACT.22.15">
      <s id="b.ACT.22.15.1">Wonihirika, ma ngale Una ngona nowikeleloka de ma ngale Awi ili ngona noiiseka magena bilasu nodadi Awi saksi, de nosihabari o bi nyawa yangoduka.</s>
     </seg>
     <seg type="verse" id="b.ACT.22.16">
      <s id="b.ACT.22.16.1">Mutuwade o orasi manena upa he notamaha.</s>
      <s id="b.ACT.22.16.2">Nomomi la ngona ngohi toniosi, de o Jouka nogolo la tanu ani sala de ani dorou qangodu o Gikimoi wonisiapongu.'</s>
     </seg>
     <seg type="verse" id="b.ACT.22.17">
      <s id="b.ACT.22.17.1">So ma orasi woiosi qabolo, so toliho o Yerusalemka de o Gikimoi Awi Tahu ma rabaka tosumbayang, de o gogelelo moi o Gikimoino tamakeli.</s>
     </seg>
     <seg type="verse" id="b.ACT.22.18">
      <s id="b.ACT.22.18.1">De o Jou Yesus towikelelo de Una wotemo ngohika, 'Saulus!</s>
      <s id="b.ACT.22.18.2">Nomataika o Yerusalem nodongosa!</s>
      <s id="b.ACT.22.18.3">Sababu o nyawa ngo kagenadahu o kia ngona nosihabari ma ngale Ngohi gena ona yoise iholu.'</s>
     </seg>
     <seg type="verse" id="b.ACT.22.19">
      <s id="b.ACT.22.19.1">Duma ngohi totemo, 'Jou, ona magena inako ngohi, o orasi isigeto-geto o puji ma tahuka towosa so o bi nyawa ipipiricaya Ngonaka gena tatago de tangangapoka, de asa o buika tasingosa.</s>
     </seg>
     <seg type="verse" id="b.ACT.22.20">
      <s id="b.ACT.22.20.1">Komagena lo yanakoka ma orasi o Stefanus wosihabari ma ngale Ngona de ona iwitooma gena, ngohi lo tomote so manga dooma ma manara magena ai sininga yadahe, sababu ngohi masirete lo kagena o bi nyawa itotooma manga juba tojajaga.</s>
      <s id="b.ACT.22.20.2">So nakoso ngohi kanena togoge gena, ona asa isigise qaloha.'</s>
     </seg>
     <seg type="verse" id="b.ACT.22.21">
      <s id="b.ACT.22.21.1">Kagena de o Jou wotemo kali ngohika, 'Saulus!</s>
      <s id="b.ACT.22.21.2">Notagi bato!</s>
      <s id="b.ACT.22.21.3">Sababu Ngohi asa tonisulo notagi o bi nyawa o Yahudika yasowo de o doku ikukuruka.' "</s>
     </seg>
     <seg type="verse" id="b.ACT.22.22">
      <s id="b.ACT.22.22.1">So o bi Yahudika ma nyawa ona magena o Paulus awi bicara isigise, sidago wotemo asa una wotagi o bi nyawa o Yahudika yasowo.</s>
      <s id="b.ACT.22.22.2">Qabolo de ona imatoore itemo, "O nyawa maro una manena gena bilasu upa wooho, so powitoomaka bato!"</s>
     </seg>
     <seg type="verse" id="b.ACT.22.23">
      <s id="b.ACT.22.23.1">(Ma ngale to ona manga doosa ifoloi poli o Pauluska, so ona yangodu imanere so manga baju yaraca de lo o gaapo isihaja.)</s>
     </seg>
     <seg type="verse" id="b.ACT.22.24">
      <s id="b.ACT.22.24.1">Kagena de ma kapita wosulo o Paulus iwingaho la iwisingosa o prajurit manga tahu ma rabaka.</s>
      <s id="b.ACT.22.24.2">Qabolo de wasulo o Paulus iwingangapo la iwisano ma ngale wosingangasu igogou o dorou o kia una waakaka, ma ngale ma kapita aku wanako ma sababu o kiaso o Yahudika ma nyawa imatotoore de o Paulus widoosa komagena.</s>
     </seg>
     <seg type="verse" id="b.ACT.22.25">
      <s id="b.ACT.22.25.1">Qabolo de o Paulus awi gia de o haiwani ma kahi isipiliku de yatau so imongohoka.</s>
      <s id="b.ACT.22.25.2">Kagena awi dateka womaokoye o prajurit manga sahe moi, de o Paulus wotemo unaka, "Nakoso o nyawa moi ma baba o Romaka ma nyawa maro ngohi manena so nitailako waasi de ningangapoka gena, kanaga nanga bobitaka inasimaha, eko hiwa."</s>
     </seg>
     <seg type="verse" id="b.ACT.22.26">
      <s id="b.ACT.22.26.1">So o prajurit manga sahe magena woise, de una wotagi de ma kapitaka wodedemo, "Baba, o nyawa una magena o Romano ma nyawa.</s>
      <s id="b.ACT.22.26.2">De qadoohaso ngona nosulo so ona wiaka komagena."</s>
     </seg>
     <seg type="verse" id="b.ACT.22.27">
      <s id="b.ACT.22.27.1">So kagena de ma kapita wotagi o Pauluska, de wisano, "Hika noisingangasu nositotiai, ngona manena igogou o Romano ma nyawa?"</s>
      <s id="b.ACT.22.27.2">De o Paulus wotemo, "Tagogou, ngohi manena o Romano ma nyawa."</s>
     </seg>
     <seg type="verse" id="b.ACT.22.28">
      <s id="b.ACT.22.28.1">So kagena ma kapita wotemoli o Pauluska, "Ngohi lo tofangu ilamo sidago tomadadika o Roma ma nyawa."</s>
      <s id="b.ACT.22.28.2">De o Paulus wotemo, "Duma ngohi manena ka isibuo kusi gena o Romano ma nyawa qabolo."</s>
     </seg>
     <seg type="verse" id="b.ACT.22.29">
      <s id="b.ACT.22.29.1">So de qabolo o prajurit manga dupa o Paulus iwingongangapo gena ona imasidosuka.</s>
      <s id="b.ACT.22.29.2">De manga kapita asa iwinako igogou o Paulus gena o Romaka ma nyawa moi duma una wasulo o rate iwisipilikuka, so una lo wimodoka.</s>
     </seg>
     <seg type="verse" id="b.ACT.22.30">
      <s id="b.ACT.22.30.1">Ma langino o prajurit manga kapita gena wodupa wanako ma diai ma sababu o kia, so o Yahudika ma nyawa o Paulus wisisala de wingangapo.</s>
      <s id="b.ACT.22.30.2">So kagena de wosulo o Paulus awi rate yapalako de wapareta so o imamka ma bi sahe de o Mahkamah Agama ma nyawa yangodu imatolomuno, qabolo de o Paulus iwingaho ona yangodu manga simaka, la asa iwitailako.</s>
     </seg>
    </div>
    <div type="chapter" id="b.ACT.23">
     <seg type="verse" id="b.ACT.23.1">
      <s id="b.ACT.23.1.1">So kagena de o Paulus wakeri-keri o Mahkamah Agama ma nyawaka, de una wotemo, "Ai gianongoru, ma dekaka sidago o wange manena gena tamalo o Gikimoi Awi simaka ai sininga de ai manara ma rabaka ai sala ihiwa."</s>
     </seg>
     <seg type="verse" id="b.ACT.23.2">
      <s id="b.ACT.23.2.1">Ma orasi una wobicara komagena, de ma Imam Wilalamo o Ananias wosulo o nyawa moi o Paulus awi dateka so awi uruko wosidopoka.</s>
     </seg>
     <seg type="verse" id="b.ACT.23.3">
      <s id="b.ACT.23.3.1">Komagena so o Paulus wotemo o Ananiaska, "Sutusi asa done ngona lo o Gikimoi wonipoka.</s>
      <s id="b.ACT.23.3.2">Ce!</s>
      <s id="b.ACT.23.3.3">Ngona maro o boberesu qapoputuruwa, duma yaqahuka so qaare la o nyawa itemo magena qaputuru icarawa.</s>
      <s id="b.ACT.23.3.4">So ngona orasi manena nomatamiye nohakim ma ngale namote o bobita o Musa wosilelefoka, duma o bobita magena ngona masirete lo namotewa de sidago nobarani o nyawa nasulo so ngohi woipoka."</s>
     </seg>
     <seg type="verse" id="b.ACT.23.4">
      <s id="b.ACT.23.4.1">De o nyawa kagena o Paulus awi dateka itemo unaka, "Cedekele!</s>
      <s id="b.ACT.23.4.2">Maro ngona de ma Imam Wilalamo nowisimaqe!"</s>
     </seg>
     <seg type="verse" id="b.ACT.23.5">
      <s id="b.ACT.23.5.1">De o Paulus wotemo, "Ai gianongoru, ngohi towinakowa una magena ma Imam Wilalamo.</s>
      <s id="b.ACT.23.5.2">Igogou, o Gikimoi Awi Jaji ma Buku ma rabaka lo isilefo qaboloka, 'Upa lo ngona ani roriri moi wonipopareta gena nowisimaqe.' "</s>
     </seg>
     <seg type="verse" id="b.ACT.23.6">
      <s id="b.ACT.23.6.1">De o Paulus una wanako ona o mahkamah ma nyawa lo ma binuka o Sadukika de o Farisika ma nyawa, so una womatoore de awi ili walamo-lamo wotemoli onaka, "Ai baba-baba, ngohi manena ai baba o Farisika ma nyawa so ngohi lo o Farisika.</s>
      <s id="b.ACT.23.6.2">Sababu ngomi o Farisika gena miopiricaya o nyawa isosoneka done asa ioho kali, so ma ngale magegena ngohi ingaho o hakimno!"</s>
     </seg>
     <seg type="verse" id="b.ACT.23.7">
      <s id="b.ACT.23.7.1">Ma orasi o Paulus wotemo komagena, de o Sadukika de o Farisika ma nyawa imakangamo so o mahkamah ma nyawa kagena imakitinga idadi o bolu sinotoka.</s>
     </seg>
     <seg type="verse" id="b.ACT.23.8">
      <s id="b.ACT.23.8.1">Imaaka komagena, sababu o Sadukika yongakuwa kanaga o nyawa isoneka de ioho kali eko kanaga lo o malaikat de o gurumi qaloloha ma somoa moi, duma o Farisika ma nyawa ona yongaku igogou o moi-moi qangodu magena idadi de imaaka.</s>
     </seg>
     <seg type="verse" id="b.ACT.23.9">
      <s id="b.ACT.23.9.1">Komagena so o Mahkamah Agama o bolu sinoto magena imatekedotoore moi de moi de manga ili foloi ilamo, sidago o guru agama yamuruo naga o Farisika ma nyawa ona lo imaoko de isiholu yagogou, so itemo, "We!</s>
      <s id="b.ACT.23.9.2">Ngomi gena igogou mianako una magena awi sala ihiwa!</s>
      <s id="b.ACT.23.9.3">Sababu nagala kanaga o malaikat eko o gurumi qaloloha moi iwisibicara qabolo unaka."</s>
     </seg>
     <seg type="verse" id="b.ACT.23.10">
      <s id="b.ACT.23.10.1">So kagena de foloisi ona imatekekangamo sidago ma kapita una lo wohawateri upa sidago o nyawa yadadala o Paulus iwiritau.</s>
      <s id="b.ACT.23.10.2">Ma sababu komagena ma kapita wosulo awi prajurit la itagi o Paulus iwiqehe de wisisupu o mahkamah ma nyawa manga sidongirabano, la iwingaho wisigiliho o prajurit manga tahuka.</s>
     </seg>
     <seg type="verse" id="b.ACT.23.11">
      <s id="b.ACT.23.11.1">So o putu magena de o Jou Yesus wahino womaokoye o Paulus awi dateka, de wotemo, "Ai ngopa, ani sininga naputuru de upa lo nimodo, sababu o kia ngona nosingangasu qabolo o Yerusalemka ma ngale Ngohi, komagena lo igogou asa ngona nosingangasu kali o Romaka."</s>
     </seg>
     <seg type="verse" id="b.ACT.23.13">
      <s id="b.ACT.23.13.1">Ma goginitano, o Yahudika ma nyawa nagala yamoruha imatekefakati ma ngale o Paulus gena, ona yangodu isasika bilasu o Paulus witago ma bati witooma kasi, de asa ona yooqo de youdo kali.</s>
     </seg>
     <seg type="verse" id="b.ACT.23.14">
      <s id="b.ACT.23.14.1">Kagena de ona itagi o imam ma bi saheka de o Yahudi ma roririka, so imasingangasu itemo, "Ngomi manena misasi lo qabolo gena bilasu o Paulus miwitago de miwitooma kasi, de asa ngomi mioqo de miudo kali.</s>
     </seg>
     <seg type="verse" id="b.ACT.23.15">
      <s id="b.ACT.23.15.1">Mutuwade ngini bilasu de o mahkamah ma nyawa ningodu nigolo o prajurit manga kapitaka la o Paulus iwingaho wisikahino nginino, koloko nia edekati la niwitailako foloi itiai ma ngale to una awi manara magena.</s>
      <s id="b.ACT.23.15.2">La ma ngale nonena waado waasi so ka o ngeko ma soa kasi, de ngomi miwitoomaka."</s>
     </seg>
     <seg type="verse" id="b.ACT.23.16">
      <s id="b.ACT.23.16.1">Duma kanaga o Paulus ma bira ma ngopa o gohiduuru moi woise ma ngale kanaga o nyawa o bolu moi manga edekati qatorou o Pauluska.</s>
      <s id="b.ACT.23.16.2">So una wotagi kagena o prajurit ma tahuka, de wowosa wosingangasu o Pauluska.</s>
     </seg>
     <seg type="verse" id="b.ACT.23.17">
      <s id="b.ACT.23.17.1">So kagena de o Paulus wiaso o prajuritka manga sahe moi, de wotemo unaka, "Hika notagi o gohiduuru manena nowitota ma kapitaka, sababu o habari kia naga moi asa wodedemo unaka."</s>
     </seg>
     <seg type="verse" id="b.ACT.23.18">
      <s id="b.ACT.23.18.1">Kagena de o prajuritka manga sahe una magena wotagi so o gohiduuru magena witota ma kapitaka, de wotemo, "O Paulus o bui ma rabaka gena woiaso de wogolo ngohika ma ngale o gohiduuru manena bilasu towingaho ngonaka, sababu una o habari kia naga moi wosingangasu ngonaka."</s>
     </seg>
     <seg type="verse" id="b.ACT.23.19">
      <s id="b.ACT.23.19.1">De gila-gila ma kapita o gohiduuru magena awi giaka wacoho de iwingaho so kadoke imatingaka, de iwisano wotemo, "O habari o kia ngona nodupa noisingangasu ngohika."</s>
     </seg>
     <seg type="verse" id="b.ACT.23.20">
      <s id="b.ACT.23.20.1">So o gohiduuru magena wosango wotemo, "Ai baba, o Yahudika manga roriri imatekefakati qaboloka, manga edekati o Paulus iwitailako foloi itiai ma ngale to una awi manara magena.</s>
      <s id="b.ACT.23.20.2">So asa igolo ngonaka, la tanu ilangi ma wangeka de o Paulus nowingaho nowisikahika onaka.</s>
     </seg>
     <seg type="verse" id="b.ACT.23.21">
      <s id="b.ACT.23.21.1">Duma kanaga o nyawa yamoruha ifoloi gena imamingihuka, de widamaha la ona witooma.</s>
      <s id="b.ACT.23.21.2">Ona yangodu isasi qaboloka gena bilasu o Paulus iwitago de iwitooma kasi de asa ona ioqo de iudo kali.</s>
      <s id="b.ACT.23.21.3">De o orasi manena ona imasidailako qaboloka, so itamaha la tanu manga gogolo magena ngona nosimote de naaka.</s>
      <s id="b.ACT.23.21.4">So, baba, togolo tanu manga gogolo magena upa lo nosimote de naaka."</s>
     </seg>
     <seg type="verse" id="b.ACT.23.22">
      <s id="b.ACT.23.22.1">So ma kapita wotemo unaka, "O habari manena upa lo o nyawa ma somoaka nosingangasu."</s>
      <s id="b.ACT.23.22.2">Qabolo de o gohiduuru una magena wisulo so wolihoka.</s>
     </seg>
     <seg type="verse" id="b.ACT.23.23">
      <s id="b.ACT.23.23.1">So kagena de ma kapita waaso o prajuritka manga sahe yasinoto, de wotemo onaka, "Hika nisidailako o prajurit manga dala yaratu sinoto, de o prajurit o jaraku ipapane manga dala yamoritumudingi, de lo o prajurit de manga tubaka manga dala yaratu sinoto, la o putu manena o cako siwo de ngini nimajobo nitagi o Kaisareaka.</s>
     </seg>
     <seg type="verse" id="b.ACT.23.24">
      <s id="b.ACT.23.24.1">De lo o jara moi nisidailako ma ngale kugena o Paulus wopane la una niwingaho de niwijaga niwisidodiahi ma bati niwisidiado ma Gubernur Felikska."</s>
     </seg>
     <seg type="verse" id="b.ACT.23.25">
      <s id="b.ACT.23.25.1">De ma kapita o surati moi wolefo ma gubernurka, ma demo gena komanena:</s>
     </seg>
     <seg type="verse" id="b.ACT.23.26">
      <s id="b.ACT.23.26.1">Baba Gubernur minihohoromati, Salamati pomakamake.</s>
     </seg>
     <seg type="verse" id="b.ACT.23.27">
      <s id="b.ACT.23.27.1">Ngohi tonisihabari ngonaka o nyawa moi towisidingo ngonaka.</s>
      <s id="b.ACT.23.27.2">Baba, una manena o Yahudika ma nyawa witagoka de tanu witooma.</s>
      <s id="b.ACT.23.27.3">Duma ngohi de ai prajurit miahino miwiqeheka, de ngohi towinako igogou una manena o Romano ma nyawa so una towisisalamati o Yahudika manga gia ma sohano.</s>
     </seg>
     <seg type="verse" id="b.ACT.23.28">
      <s id="b.ACT.23.28.1">De ngohi lo todupa tanako ma diai qadoohaso una iwikalaki, so ma ngale magegena ngohi towingaho to ona manga Mahkamah Agamaka.</s>
     </seg>
     <seg type="verse" id="b.ACT.23.29">
      <s id="b.ACT.23.29.1">De kagena asa ngohi tanako una iwikalaki gena sababu yodupa iwisano ma ngale o Yahudika manga bobita, duma ona iwikalakiwa ma ngale o dorou moi waaka so bilasu o buika wisingosa eko witooma.</s>
     </seg>
     <seg type="verse" id="b.ACT.23.30">
      <s id="b.ACT.23.30.1">Qaboloka asa o nyawa isingangasu ngohika, kanaga o Yahudika o bolu moi manga edekati ma dorou so imatekefakati la una iwitooma.</s>
      <s id="b.ACT.23.30.2">Mutuwade o orasi magegena qabolo de o nyawa una manena ngohi towitota ngonaka.</s>
      <s id="b.ACT.23.30.3">De ona iwikokalaki magena ngohi tasuloka bilasu manga galaki magena isidiado ngonaka.</s>
      <s id="b.ACT.23.30.4">Ngohi o prajurit manga kapita Klaudius Lisias O Yerusalemka</s>
     </seg>
     <seg type="verse" id="b.ACT.23.31">
      <s id="b.ACT.23.31.1">Qabolo de o prajuritka manga dala magena imasidailakoka, so o putu ma rabaka de ona o Paulus iwingaho de itagi sidago imasidiado o Antipatris ma kotaka.</s>
     </seg>
     <seg type="verse" id="b.ACT.23.32">
      <s id="b.ACT.23.32.1">Ma langino de o prajurit o jaraku yopapane de o Paulus manga dodagi yadofa kali, duma o bi prajuritka ma binuka iliho ikahino kali o prajurit ma tahuno.</s>
     </seg>
     <seg type="verse" id="b.ACT.23.33">
      <s id="b.ACT.23.33.1">Ona o prajurit o jaraku ipapane itagi yakahika so kagena o Kaisareaka imasidiado, de gila-gila o surati magena yahike ma gubernurka de o Paulus lo iwisidoa unaka.</s>
     </seg>
     <seg type="verse" id="b.ACT.23.34">
      <s id="b.ACT.23.34.1">Ma orasi ma gubernur o surati magena wabacaka, de o Paulus iwisano wotemo unaka, "Ngona manena o daera kiano ma nyawa."</s>
      <s id="b.ACT.23.34.2">De o Paulus wosango wotemo, "Ngohi manena o Kilikiano ma nyawa."</s>
      <s id="b.ACT.23.34.3">Magena asa ma gubernur winako una o Kilikia ma nyawa,</s>
     </seg>
     <seg type="verse" id="b.ACT.23.35">
      <s id="b.ACT.23.35.1">de ma gubernur wotemo unaka, "Ka idadi, so notamahasi la nakoso o nyawa inikokalaki imasidiadoka, de ngohi asa tonisulo to ngona ani demo moi-moi nosibicara la aku ngohi toise."</s>
      <s id="b.ACT.23.35.2">Qabolo de o prajuritka wasulo o Paulus iwisidodogu de wijaga ma Kolano Herodes awi kadatoka.</s>
     </seg>
    </div>
    <div type="chapter" id="b.ACT.24">
     <seg type="verse" id="b.ACT.24.1">
      <s id="b.ACT.24.1.1">O wange motohaka de ma Imam Wilalamo o Ananias de o Yahudika manga roriri yamuruo naga ona imasidiado o Kaisareaka, de ma Gubernur Felikska yahino la o Paulus iwikalaki kali.</s>
      <s id="b.ACT.24.1.2">De kanagali o nyawa moi, awi ronga o Tertulus, una magena wococawaro o hakim ma bobita, so una iwingaho la ona wariwo o Paulus iwikalaki.</s>
     </seg>
     <seg type="verse" id="b.ACT.24.2">
      <s id="b.ACT.24.2.1">So kagena de ma gubernur o Paulus iwiaso la wahino awi simaka, de o Tertulus o Paulus iwikalaki de awi galaki ma demo gena komanena, "Mia baba ma Gubernur minihohoromati!</s>
      <s id="b.ACT.24.2.2">Kanaga ngona nopareta qaloha sidago nanga doku manena o dame de o sohi ma rabaka igoge.</s>
      <s id="b.ACT.24.2.3">Ngona de to ngona ani cawaro de lo ani dailako qaloha so o bangsa o Yahudika manena foloisi ifero.</s>
     </seg>
     <seg type="verse" id="b.ACT.24.3">
      <s id="b.ACT.24.3.1">Mutuwade, mia baba Gubernur minihohoromati, o bi moi-moi qangodu ngona naakaka magena maro ani pahala ilalamo moi ngomika, de qangodu magenena done o kiawa minisifanggali.</s>
     </seg>
     <seg type="verse" id="b.ACT.24.4">
      <s id="b.ACT.24.4.1">Duma upa sidago ani orasi miaumo eko kanena miteka, so migolo tanu o orasi ma cunu nomihike la de ani sininga qamuuqu nosigise to ngomi mia gogolo manena.</s>
     </seg>
     <seg type="verse" id="b.ACT.24.5">
      <s id="b.ACT.24.5.1">Mia baba Gubernur, ngomi masirete mianako o nyawa una manena he ma para ma dala o ruwahe waaka.</s>
      <s id="b.ACT.24.5.2">Ena gena, de ka to una awi manara so o Yahudika ma nyawa o bi bangsa o dunia ma sigilolika una manena o gangamo wosigogoko, de foloisi lo kanaga o nyawa moi o Nazaretka ma bi nyawa iwipipiricaya de una manena lo to ona manga sahe.</s>
     </seg>
     <seg type="verse" id="b.ACT.24.6">
      <s id="b.ACT.24.6.1">De kanaga lo awi edekati ma dorou moi tanu waaka o Gikimoi Awi Tahuka.</s>
      <s id="b.ACT.24.6.2">Duma una waaka waasi, de ngomi miwitagoka.</s>
      <s id="b.ACT.24.6.3">((To ngomi mia dupa miamote to ngomi mia bobita masirete la una asa miwihakim.</s>
     </seg>
     <seg type="verse" id="b.ACT.24.7">
      <s id="b.ACT.24.7.1">Duma ma kapita Lisias mia gia ma sohano wikooraka.</s>
     </seg>
     <seg type="verse" id="b.ACT.24.8">
      <s id="b.ACT.24.8.1">De wasulo nakoso o nyawa nagoona la wikalaki, bilasu ona itagi kadoka o Felikska.))</s>
      <s id="b.ACT.24.8.2">La tanu ngona masirete nowisasano, de asa ngona nanako kiaso o moi-moi qangodu magena waaka so sidago ngomi una miwikalaki."</s>
     </seg>
     <seg type="verse" id="b.ACT.24.9">
      <s id="b.ACT.24.9.1">Komagena lo o Yahudika ma nyawa imatotolomu kagenadahu o Paulus iwikalaki, itemo magena igogou maro o kia o Tertulus wotetemoka gena komagena.</s>
     </seg>
     <seg type="verse" id="b.ACT.24.10">
      <s id="b.ACT.24.10.1">So ona manga bicara qabolo de ma Gubernur Feliks wosulo la o Paulus aku wobicara, so wotemo, "Ai baba!</s>
      <s id="b.ACT.24.10.2">Ngohi masirete lo tanako ngona itekaka ngomi manena o Yahudika nomipareta de nodadi o hakim.</s>
      <s id="b.ACT.24.10.3">Mutuwade ani simaka de ai sininga isosanangi so tobarani to ona manga galaki moi-moi magena ngohi tasango la tosinako itiai.</s>
     </seg>
     <seg type="verse" id="b.ACT.24.11">
      <s id="b.ACT.24.11.1">Ai baba!</s>
      <s id="b.ACT.24.11.2">Ngona masirete aku natailako nagala o wange mogiowo de sinoto ipasaka eko yaado waasi, de ngohi totagi o Yerusalemka ma ngale ai suba tatota o Gikimoi Awi Tahuka.</s>
     </seg>
     <seg type="verse" id="b.ACT.24.12">
      <s id="b.ACT.24.12.1">So bai o Yerusalem ma kota ma rabaka, eko o Yerusalem ma bi puji ma tahuka, eko lo o Gikimoi Awi Tahuka gena ma moi waasi o Yahudika ikelelo ngohi de o nyawa moi mimatekekangamo eko ngohi o gangamo tosigoko.</s>
     </seg>
     <seg type="verse" id="b.ACT.24.13">
      <s id="b.ACT.24.13.1">So ma ngale to ona manga galaki moi-moi ngohika magena iterowa, so patotiai ona yaakuwa isidiado ngonaka.</s>
     </seg>
     <seg type="verse" id="b.ACT.24.14">
      <s id="b.ACT.24.14.1">Duma ngohi tomasingangasu itotiai ngonaka, igogou ngohi gena tosuba to ngomi mia ete de mia topora manga Gikimoika maro o nyawa o Yesus wipipiricaya.</s>
      <s id="b.ACT.24.14.2">Ngaroko ona o Yahudika manga roriri itemo magena iterowa, duma ngohi lo topiricaya o bi moi-moi o bobita o Musa wosilelefoka de o bi nabi manga bukuka.</s>
     </seg>
     <seg type="verse" id="b.ACT.24.15">
      <s id="b.ACT.24.15.1">De ngohi tongongano, maro o nyawa ona manena ani simaka lo, igogou o Gikimoi asa waaka bai o nyawa ma dorou de o nyawa manga sininga itotiai ona yangodu asa isoneka duma asa ioho kali.</s>
     </seg>
     <seg type="verse" id="b.ACT.24.16">
      <s id="b.ACT.24.16.1">Ma sababu komagena to ngohi ai sininga ma rabaka o orasi isigeto-geto de tosidailako ai oho de ai manara ma rabaka ai sala ihiwa o nyawaka komagena lo o Gikimoika.</s>
     </seg>
     <seg type="verse" id="b.ACT.24.17">
      <s id="b.ACT.24.17.1">Kanaga ma deka o taungu muruo naga ipasaka, de ngohi toliho kali o Yerusalemka ma ngale o roriwo o pipi ma cunu tatota o nyawa isususaka de lo ai gaso o haiwani tatota tosisuba o Gikimoika.</s>
     </seg>
     <seg type="verse" id="b.ACT.24.18">
      <s id="b.ACT.24.18.1">So o orasi magegena ngohi kagena o Gikimoi Awi Tahuka so o adati de o galepu taaka ma ngale ai sininga aku qatebi, de ona lo ikelelo ngohi.</s>
      <s id="b.ACT.24.18.2">So o nyawa yadadala yahiwa imatolomu ngohika, de o gangamo kagena ngohi lo tosigokowa.</s>
     </seg>
     <seg type="verse" id="b.ACT.24.19">
      <s id="b.ACT.24.19.1">Duma cawali kanaga o Yahudika ma nyawa o Asiano ona yamuruo naga.</s>
      <s id="b.ACT.24.19.2">So igogou bilasu ona magena naaso kanena ani simaka la ona ikalaki.</s>
     </seg>
     <seg type="verse" id="b.ACT.24.20">
      <s id="b.ACT.24.20.1">Duma qohaka bato la o Yahudika ma nyawa kanena ona masirete asa isingangasu, nakoso o Mahkamah Agama manga simaka, ona ikelelo igogou kanaga o dorou moi ngohi ikalakika.</s>
     </seg>
     <seg type="verse" id="b.ACT.24.21">
      <s id="b.ACT.24.21.1">Sababu kanaga yamake gena cawali ai demo moi onaka, ngohi tomatoore de totemo, 'Igogou, sababu ngohi topiricaya o nyawa isosoneka done asa ioho kali, so de ma ngale magegena o wange manena ngohi ingaho o hakimno bai!' "</s>
     </seg>
     <seg type="verse" id="b.ACT.24.22">
      <s id="b.ACT.24.22.1">Ma Gubernur Feliks, una lo wanako idalaka ma ngale o Yesus Awi dodoto, so wosigila-gila waasi duma wojaji onaka, de wotemo, "Done ma kapita o Lisias wahino, de awi demo toiseka asa ngohi nia hali manena tatailako de tositatapu."</s>
     </seg>
     <seg type="verse" id="b.ACT.24.23">
      <s id="b.ACT.24.23.1">Qabolo de una wipareta o prajuritka manga sahe moi magena o Paulus iwijaga, duma upa he wibui de wisimaha sidago to una awi dodiao lo aku yahino ma ngale awi oho ma kurangi moi-moi wihike unaka.</s>
     </seg>
     <seg type="verse" id="b.ACT.24.24">
      <s id="b.ACT.24.24.1">O wange muruo naga ipasaka o Feliks de ma peqeka ongo Drusila yahino kali o Kaisareaka, ongo Drusila muna lo o Yahudika ma nyawa moi.</s>
      <s id="b.ACT.24.24.2">So o Feliks wosulo itagi o Paulus iwiaso la wahino ona manga simaka, ma ngale ona yosigise o Paulus awi demo ma ngeko idodooha nakoso o bi nyawa iwipiricaya o Salamati ma Kolanoka.</s>
     </seg>
     <seg type="verse" id="b.ACT.24.25">
      <s id="b.ACT.24.25.1">De o Paulus wobicara o Felikska idodooha o Gikimoi asa waaka so o nyawa nanga sininga itotiai, de idodooha ma ngale nanga sininga masirete papareta qaputuru, de lo ma ngale o orasi ma simaka o Gikimoi o nyawa yangodu manga dorou de manga loha ma sopo asa wafanggali itotiai.</s>
      <s id="b.ACT.24.25.2">O Feliks woise komagena, de una wimodo poli so una o Pauluska wotemo, "Boloka!</s>
      <s id="b.ACT.24.25.3">So ngona aku notagi duma o orasi ma moi done toniaso kali."</s>
     </seg>
     <seg type="verse" id="b.ACT.24.26">
      <s id="b.ACT.24.26.1">Ma dongoho magena o Feliks awi sininga ma rabaka wongongano done asa o Paulus o pipi wisibaja de wihike la una wisisupu o bui ma rabano, so o Feliks o Paulus iwiaso wisidadu-dadu la wahino awi simaka so imabobicara.</s>
     </seg>
     <seg type="verse" id="b.ACT.24.27">
      <s id="b.ACT.24.27.1">Kanaga ma deka o taungu sinoto ipasaka, de ma Gubernur Feliks asa wihoi so o Perkius Festus witagali wodadi gubernur, duma o Feliks ka wodupasi o Yahudika manga roriri manga sininga waqehe la ona widupa unaka, so o Paulus gena ka wiqohaka o bui ma rabaka.</s>
     </seg>
    </div>
    <div type="chapter" id="b.ACT.25">
     <seg type="verse" id="b.ACT.25.1">
      <s id="b.ACT.25.1.1">Ma orasi o Festus womasidiado o daera magenaka la wopareta so kagena o Kaisarea ma dokuka o wange saangeka, de una wotagi o Yerusalemka.</s>
     </seg>
     <seg type="verse" id="b.ACT.25.3">
      <s id="b.ACT.25.3.1">Kagena de o imamka ma bi sahe de o bi Yahudika manga roriri isingangasu kali ma ngale iqoqoma ona o Paulus iwikalakika.</s>
      <s id="b.ACT.25.3.2">Sababu manga edekati asa o ngeko ma soaka de o Paulus widamaha la kagena de witooma, so ona igolo de wibaja o Festuska, la tanu de awi sininga ma loha onaka, so wosulo o Paulus bilasu wingaho o Yerusalemka wisikahika.</s>
     </seg>
     <seg type="verse" id="b.ACT.25.4">
      <s id="b.ACT.25.4.1">Duma o Festus wasango onaka wotemo, "O Paulus gena kadoka o Kaisareaka o prajurit ona wijaga de ngohi masirete lo kanena itekawa, so sutusi de toliho kali.</s>
     </seg>
     <seg type="verse" id="b.ACT.25.5">
      <s id="b.ACT.25.5.1">So foloi qaloha nakoso kanaga de nia roriri yamuruo naga toliho de ona lo imote la mimakangaho dede ngohi, de nakoso igogou o dorou moi una waakaka, de qohaka la ona asa iwikalaki."</s>
     </seg>
     <seg type="verse" id="b.ACT.25.6">
      <s id="b.ACT.25.6.1">So o Festus kagena o Yerusalemka wogoge nagala o wange tupaange eko mogiowo qabolo, de una woliho kali o Kaisareaka.</s>
      <s id="b.ACT.25.6.2">Ma langino gila-gila una waaka o sidang so wapareta o Paulus iwingoso de iwingaho awi simaka ma ngale iwihakim.</s>
     </seg>
     <seg type="verse" id="b.ACT.25.7">
      <s id="b.ACT.25.7.1">So ma orasi o Paulus womasidiado o Festus awi simaka, de o Yahudika manga roriri o Yerusalemno yahihino gena ona iwisigilolika, de iwikalaki una ma ngale o dorou moi-moi idalaka waaaka, duma qangodu magena ka ikulai.</s>
     </seg>
     <seg type="verse" id="b.ACT.25.8">
      <s id="b.ACT.25.8.1">So o Paulus una masirete ona wasango de wotemo, "Nakoso ma ngale o Yahudika manga bobita eko lo ma Kaisar Roma awi bobita gena, ma moi waasi ngohi tatilaku eko o dorou moi lo taaka waasi o Gikimoi Awi Tahuka."</s>
     </seg>
     <seg type="verse" id="b.ACT.25.9">
      <s id="b.ACT.25.9.1">Duma o Festus wodupa o Yahudika manga roriri wasisanangi, so una o Paulus iwisano wotemo, "Ngona ka nomote notagi o Yerusalemka, la to ona manga galaki moi-moi magena kadoka asa ngohi tatailako la tonihakim?"</s>
     </seg>
     <seg type="verse" id="b.ACT.25.10">
      <s id="b.ACT.25.10.1">De o Paulus wotemoli unaka, "Ma Kaisar Roma wonisitatapu gena ngona nodadi hakim de o orasi manena ngohi ani simaka, so o riho manenaka bilasu ngona noitailako.</s>
      <s id="b.ACT.25.10.2">De ngona masirete lo foloi nanako ma ngale o Yahudi manga roririka gena igogou ngohi ai sala ihiwa.</s>
     </seg>
     <seg type="verse" id="b.ACT.25.11">
      <s id="b.ACT.25.11.1">De nakoso ngohi la o dorou moi taakaka sidago ngohi bilasu itooma, ngaroko ngohi tosone lo qadoohawa.</s>
      <s id="b.ACT.25.11.2">Duma de manga galaki ikokulai magena moi lo yaakuwa ngohi isidoa o Yahudi manga roririka.</s>
      <s id="b.ACT.25.11.3">Ma sababu moi-moi magena ngohi togoloka la ngohi asa itailako de ihakim ma Kaisar Romaka."</s>
     </seg>
     <seg type="verse" id="b.ACT.25.12">
      <s id="b.ACT.25.12.1">So kagena de o Festus de awi mahkamah ma nyawa imatekesikadailako, qabolo de wotemo o Pauluska, "Sababu ngona masirete nagolo la ma Kaisar Roma wonitailako de wonihakim, so o orasi manena asa ngona tonisitota kadoka ma Kaisarka bato."</s>
     </seg>
     <seg type="verse" id="b.ACT.25.13">
      <s id="b.ACT.25.13.1">So kagena o wange muruo naga ma Kolano Agripa de ma bira ongo Bernike imasidiado o Kaisareaka, ma ngale o Festus maro o gubernur wimomuane moi so yahika iwisimore.</s>
     </seg>
     <seg type="verse" id="b.ACT.25.14">
      <s id="b.ACT.25.14.1">So ona kagena yahino o wange muruo naga ipasaka, de ma Gubernur Festus wasingangasu ma Kolano Agripaka o Paulus awi hali, so wotemo, "Kanaga o nyawa moi, awi ronga o Paulus, una magena o Feliks wisitodongosaku o bui ma rabaka.</s>
     </seg>
     <seg type="verse" id="b.ACT.25.15">
      <s id="b.ACT.25.15.1">So ma orasi ngohi o Yerusalemka totagi, de o imamka ma bi sahe de o Yahudika manga roriri yahino isingangasu ngohika, de yogolo ma ngale o Paulus una magena bilasu towisisala la bilasu wisifanggali de o sangisara.</s>
     </seg>
     <seg type="verse" id="b.ACT.25.16">
      <s id="b.ACT.25.16.1">Duma ngohi totemo onaka idadiwa, sababu ngomi o Kaisar Roma ma bobareta gena mia biasa bilasu o nyawa moi de kiaka o nyawa yokokalaki ona magena imatekerisima kasi la ma ngale manga galaki magena una wasinako itiai, qaboloka de asa aku wifanggali.</s>
     </seg>
     <seg type="verse" id="b.ACT.25.17">
      <s id="b.ACT.25.17.1">Mutuwade ma orasi o Yahudika ma bi roriri magena imasidiado o Kaisareaka la o Paulus iwikalaki, de ma langino gila-gila ngohi o sidang hakim taaka de tapareta so o Paulus wingoso.</s>
     </seg>
     <seg type="verse" id="b.ACT.25.18">
      <s id="b.ACT.25.18.1">Ma orasi ona ikokalaki imaokoye, de ngohi ai siningaka tamalo nagala asa una wikalaki koloko o dorou moi waakaka, duma to ona manga galaki ma rabaka pamakewa ma ngale wikokalaki una magena bilasu powisifanggali de o sangisara.</s>
     </seg>
     <seg type="verse" id="b.ACT.25.19">
      <s id="b.ACT.25.19.1">Kanaga manga galaki ma rabaka gena cawali imatekesikoholu ma ngale ma ngeko idodooha bilasu to ona manga nyawa masirete o Gikimoika wisuba de lo ma ngale o nyawa moi wosoneka, de o Paulus wotemo igogou Una wooho kali, Una magena Awi ronga o Yesus.</s>
     </seg>
     <seg type="verse" id="b.ACT.25.20">
      <s id="b.ACT.25.20.1">So ngohi gena foloi togamamu idodooha la aku o moi-moi magena tatailako, so ngohi lo o Paulus towisano totemo, 'Nakoso ka nomode de kadoka toningaho o Yerusalemka, la kagena pahika de asa tonitailako la tahakim.'</s>
     </seg>
     <seg type="verse" id="b.ACT.25.21">
      <s id="b.ACT.25.21.1">Duma o Paulus woholu de wogolo wotemo, 'Nakoso yaaku, de ngohi kanena o bui ma raba kasi sidago lo ai hali manena bilasu ma Kaisar Roma asa watailako la wahakim.'</s>
      <s id="b.ACT.25.21.2">Ma sababu magena so ngohi tapareta la wijajaga kasi, sidago o orasi qaloloha moi tamake de asa una magena towisidingo kadoka ma Kaisar Romaka."</s>
     </seg>
     <seg type="verse" id="b.ACT.25.22">
      <s id="b.ACT.25.22.1">Kagena de ma Kolano Agripa wotemo o Festuska, "Ngohi masirete lo todupa o nyawa una magena awi demo toise."</s>
      <s id="b.ACT.25.22.2">So o Festus wotemo, "Ilangi ma wangeka de asa towingaho la ngona lo noise to una awi demo."</s>
     </seg>
     <seg type="verse" id="b.ACT.25.23">
      <s id="b.ACT.25.23.1">So ma langino ma Kolano Agripa awi kolano ma juba womasitibaku de una de ma bira ongo Bernike itagi de to una awi prajurit ma bi kapita de lo o dodihimo o kota ma nyawa yahohoromati, de gila-gila ona iwosa ma gubernur awi mahkamah ma rihoka.</s>
      <s id="b.ACT.25.23.2">Qabolo de o Festus wapareta la o Paulus iwingahono manga simaka.</s>
     </seg>
     <seg type="verse" id="b.ACT.25.24">
      <s id="b.ACT.25.24.1">So o orasi magena de o Festus wotemo, "Ai baba ma Kolano Agripa de o roriri ningodu mia simaka!</s>
      <s id="b.ACT.25.24.2">O nyawa una manena gena o Yahudika ma nyawa he yangodu, bai o Yerusalemka de lo kanena o Kaisareaka, ona iwikalaki de igolo imatoore ngohika la una bilasu witooma.</s>
     </seg>
     <seg type="verse" id="b.ACT.25.25">
      <s id="b.ACT.25.25.1">Duma ngohi tamakewa una manena o dorou moi lo waaka sidago una bilasu iwitooma.</s>
      <s id="b.ACT.25.25.2">Sababu una masirete wogolo ngohika la towisidingo ma Kaisar Romaka la una asa iwitailako, so komagena ngohi tositatapuka asa una wotagi.</s>
     </seg>
     <seg type="verse" id="b.ACT.25.27">
      <s id="b.ACT.25.27.1">De ma ngale una ngohi tanako waasi idodooha bilasu ai surati ma rabaka tosilefo de ma Kaisar Romaka tosidingo.</s>
      <s id="b.ACT.25.27.2">Sababu ai sininga ma rabaka itemo nakoso o nyawa moi la towisidingo ma Kaisarka de ai surati ma rabaka o galaki ma demo moi-moi todedemowa, ai manara magena itiaiwa.</s>
      <s id="b.ACT.25.27.3">Mutuwade ai baba ma Kolano Agripa, o orasi manena ngohi towingaho ani simaka la ma ngale ngone powitailako kasi, de asa ngohi aku tanako ma ngeko idodooha so ngohi asa o surati tolefo de ma Kaisarka tosidingo."</s>
     </seg>
    </div>
    <div type="chapter" id="b.ACT.26">
     <seg type="verse" id="b.ACT.26.1">
      <s id="b.ACT.26.1.1">So kagena de ma Kolano Agripa o Pauluska wotemo, "Ngohi todupa ani sosango ma demo ai simaka nosibicara la toise."</s>
      <s id="b.ACT.26.1.2">So o Paulus wosubaka, de wapoma la ma ngale wobicara o bi nyawa ona magenaka de awi demo komanena,</s>
     </seg>
     <seg type="verse" id="b.ACT.26.2">
      <s id="b.ACT.26.2.1">"Ma Kolano Agripa tonihohoromati.</s>
      <s id="b.ACT.26.2.2">O wange manena ngohi ai sininga ma rabaka isanangi icarawa ma ngale ka to ngona ani simaka asa o bi moi-moi qangodu, o Yahudika manga roriri ikokalaki ngohika gena, ngohi tasango.</s>
     </seg>
     <seg type="verse" id="b.ACT.26.3">
      <s id="b.ACT.26.3.1">Sababu ngona lo nanako itotiai o bi moi-moi qangodu o Yahudika mia adati, de mia galepu, de lo mia sikoholu.</s>
      <s id="b.ACT.26.3.2">Mutuwade ngohi togolo tanu de nisabari ilamo la nodupa noise.</s>
     </seg>
     <seg type="verse" id="b.ACT.26.4">
      <s id="b.ACT.26.4.1">O bi Yahudika ma nyawa inako yangodu, ma orasi ai dokuka togoge de lo o Yerusalemka gena, idodooha to ngohi ai oho iqoqomaka ma orasi ngohi ka tomagohiduurusi.</s>
     </seg>
     <seg type="verse" id="b.ACT.26.5">
      <s id="b.ACT.26.5.1">Sababu he ma dekaka ma ngale ngohi gena ona inakoka, de ma ngale ngohi ona lo aku isingangasu gena, igogou ngohi o Farisika ma nyawa moi, so mia agama ma bi bobita lo tamote de tacoho qaputuru.</s>
     </seg>
     <seg type="verse" id="b.ACT.26.6">
      <s id="b.ACT.26.6.1">De o orasi manena ngohi tongongano de topiricaya gena igogou o Gikimoi asa o nyawa wasioho kali maro o kia wojajika to ngomi mia ete de mia toporaka, sababu magegena so ngohi tomaokoye kanena ani simaka ma ngale ngohi ihakim.</s>
     </seg>
     <seg type="verse" id="b.ACT.26.7">
      <s id="b.ACT.26.7.1">Kanaga o Yahudika ma bi nyawa o bolu mogiowo de sinoto manga dala magena ona yangodu o putu de o wange yodupa o Gikimoika isuba de ona lo Awi jaji magena yongongano.</s>
      <s id="b.ACT.26.7.2">Duma, ai baba ma Kolano Agripa, sababu ngohi lo tongongano maro ona komagena, so o Yahudika ma nyawa ona ngohi ikalaki.</s>
     </seg>
     <seg type="verse" id="b.ACT.26.8">
      <s id="b.ACT.26.8.1">So, baba-baba, upa sidago ngini ningodu kanena lo niapiricaya o Gikimoi gena waakuwa o bi nyawa isosoneka wasioho kali bai!</s>
     </seg>
     <seg type="verse" id="b.ACT.26.9">
      <s id="b.ACT.26.9.1">Ngohi totemo komagena, sababu iqoqoma ngohi masirete lo ai edekati ma rabaka o bi nyawa la o Yesus o Nazaretno iwipipiricaya ona magena bilasu ngohi tasiholu qaputuru.</s>
     </seg>
     <seg type="verse" id="b.ACT.26.10">
      <s id="b.ACT.26.10.1">So kagena de o Yerusalemka ngohi totagi de taakaka.</s>
      <s id="b.ACT.26.10.2">Ena gena, de o imam ma bi saheka o surati kuasa togolo so ona ihike ma rabaka ma demo gena o nyawa ipipiricaya tatago la o buika tasingosa.</s>
      <s id="b.ACT.26.10.3">Komagena lo ma orasi o bi nyawa ipipiricaya yatooma de ngohi lo todupa tomasimote.</s>
     </seg>
     <seg type="verse" id="b.ACT.26.11">
      <s id="b.ACT.26.11.1">De lo kanaga o bi puji ma tahuka o bi nyawa ipipiricaya ngohi tasisangisara.</s>
      <s id="b.ACT.26.11.2">Taaka komagena ma ngale ona imadosu la o Yesus iwipiricaya kawa.</s>
      <s id="b.ACT.26.11.3">De ngohi ifoloisi talawangi ona, sidago lo totagi tasangisara o bi nyawa o Yahudika yasowo manga dokuka.</s>
     </seg>
     <seg type="verse" id="b.ACT.26.12">
      <s id="b.ACT.26.12.1">Ma ngale de o bi imamka ma bi sahe manga surati kuasa magegena so ngohi totagi o Damsyikka.</s>
     </seg>
     <seg type="verse" id="b.ACT.26.13">
      <s id="b.ACT.26.13.1">Ai baba ma Kolano Agripa, ngohi totagi nagala o wange itotiai so tahika o ngeko ma soaka, de o nita moi ma siwa foloisi iqoku de o wange o dipaku idisiwa so idahe ngohiku de o nyawa imomote gena misigilolino.</s>
     </seg>
     <seg type="verse" id="b.ACT.26.14">
      <s id="b.ACT.26.14.1">Sidago ngomi mia jaraka de mitura o tonaku, de o ili moi toise de mia bahasa Ibrani itemo ngohika, 'Saulus, Saulus!</s>
      <s id="b.ACT.26.14.2">Qadoohaso Ngohi noisangisara.</s>
      <s id="b.ACT.26.14.3">Ma ngale ngona Ngohi noiholu de noisangisara, so ngona masirete nisiri bato, so koloko o sapi ma nau moi ma duhutu wosipasi iholu de ma gorobaka yapito so qasiri.'</s>
     </seg>
     <seg type="verse" id="b.ACT.26.15">
      <s id="b.ACT.26.15.1">De ngohi tosango totemo, 'Ya, Jou!</s>
      <s id="b.ACT.26.15.2">So Ngona naguuna.'</s>
      <s id="b.ACT.26.15.3">So kagena de o Jou wotemo, 'Ngohi manena o Yesus, kiaka ngona noisasangisara gena.</s>
     </seg>
     <seg type="verse" id="b.ACT.26.16">
      <s id="b.ACT.26.16.1">Ngaroko o Gikimoika ani manara komagena, duma nomomi, sababu Ngohi todupa tomasimane ngonaka ma ngale tonisitatapu ngona asa Ai manara naaka de lo asa nosihabari o nyawa yangoduka, maro o kia ngohi tomasimane ngonaka o orasi manena de lo maro o kia o orasi ma simaka Ngohi asa tonisingangasu ngonaka.</s>
     </seg>
     <seg type="verse" id="b.ACT.26.17">
      <s id="b.ACT.26.17.1">De bai o Yahudika ma nyawa bai lo o Yahudika ma nyawa yasowo manga edekati qatotorou ngonaka gena Ngohi asa tonisirese.</s>
      <s id="b.ACT.26.17.2">Komagena lo tonisulo ngona bilasu notagi o Yahudika ma nyawa yasowo</s>
     </seg>
     <seg type="verse" id="b.ACT.26.18">
      <s id="b.ACT.26.18.1">ma ngale onaka nadoto sidago manga sininga ma rabaka yanako igogou de itiai, so o Iblis he yapareta kawa la o Gikimoi manga sininga wapareta, imatero maro o nyawa o bubutu ma rabano isupu de iwosa o nita ma rabaka.</s>
      <s id="b.ACT.26.18.2">De ma ngale manga piricaya Ngohika so manga dorou lo asa Una wosiapongu so ona yatebika, de asa wasingosa o bi nyawa wahihiri manga sidongirabaka.'</s>
     </seg>
     <seg type="verse" id="b.ACT.26.19">
      <s id="b.ACT.26.19.1">So, ai baba ma Kolano Agripa, ma orasi o Yesus towikelelo o dipaku womasimaneka, de igogou ngohi Una towimoteka so ai manara gena komanena:</s>
     </seg>
     <seg type="verse" id="b.ACT.26.20">
      <s id="b.ACT.26.20.1">ngohi tosihabari toqoma o Yahudi ma nyawa o Damsyikka igogoge, qabolo de o Yahudi ma nyawa o Yerusalemka igogoge sidago o Yudea ma daera ma sigilolika, de komagena lo o Yahudika ma bi nyawa yasowo, la bilasu manga dorou moi-moi imatoba de imatoduba de o Gikimoi wimote qabolo, de magena asa yatiai to ona manga gogoho.</s>
     </seg>
     <seg type="verse" id="b.ACT.26.21">
      <s id="b.ACT.26.21.1">De ma sababu komagena so o Yahudika yamuruo naga yahino so ngohi itago o Gikimoi Awi Tahu ma lolohaka, de tanu ngohi itooma.</s>
     </seg>
     <seg type="verse" id="b.ACT.26.22">
      <s id="b.ACT.26.22.1">Duma kanaga de o Gikimoi Awi roriwo so ma bati o orasi manena ngohi ka tomaokosi kanena, baba, ani simaka, de aku lo tosihabari ma ngale o Yesus o nyawa nagoonaka bato.</s>
      <s id="b.ACT.26.22.2">So o kia ngohi totetemo gena ka imatero o Musa de o bi nabi iqoqoma isingangasuka de isilefoka o kia asa idadi o orasi ma simaka,</s>
     </seg>
     <seg type="verse" id="b.ACT.26.23">
      <s id="b.ACT.26.23.1">ena gena, o Salamati ma Kolano asa iwisangisara gena, Una maro o nyawa moi ma nonomaka wosone duma wooho kali, so komagena o Yahudika ma nyawa de lo o bi nyawa o Yahudika yasowo lo Una wosihabari qaboloka, la ona aku yanako itotiai igogou o Gikimoi asa o nyawa wasisalamati."</s>
     </seg>
     <seg type="verse" id="b.ACT.26.24">
      <s id="b.ACT.26.24.1">So o Paulus awi sosango ma demo wosibicara komagena, de o Festus widotoore, "Pei!</s>
      <s id="b.ACT.26.24.2">Paulus, ani cawaro he ifoloi poli, so nositogosaka bai!"</s>
     </seg>
     <seg type="verse" id="b.ACT.26.25">
      <s id="b.ACT.26.25.1">Duma o Paulus wotemo, "Ai baba Festus tonihohoromati, ngohi itogosawa, duma o demo kia tosibobicaraka gena igogou de itiai.</s>
     </seg>
     <seg type="verse" id="b.ACT.26.26">
      <s id="b.ACT.26.26.1">Sababu yaakawa o riho ikukuruka la aku imamingihu, so o moi-moi magena ma Kolano Agripa ifoloi wanako itiai, ma ngale magegena so ngohi tobarani tosibicara.</s>
     </seg>
     <seg type="verse" id="b.ACT.26.27">
      <s id="b.ACT.26.27.1">Ma Kolano Agripa tanu noidedemo ngohika, maro o bi moi-moi o bi nabi isingongangasuka gena ngona nopiricaya, eko hiwa.</s>
      <s id="b.ACT.26.27.2">Ngohi lo toninako ngona nopiricayaka."</s>
     </seg>
     <seg type="verse" id="b.ACT.26.28">
      <s id="b.ACT.26.28.1">So ma Kolano Agripa wotemo o Pauluska, "Kanaga ai mamalo ma rabaka cawali o orasi ma cunu bato de ai sininga naqehe la tanu ngohi lo todadi o Kristenka ma nyawa moi."</s>
     </seg>
     <seg type="verse" id="b.ACT.26.29">
      <s id="b.ACT.26.29.1">So kagena de o Paulus wotemo, "Ngaroko o orasi iteka eko idumu, duma ngohi tosumbayang o Gikimoika, la upa cawali ngona, duma ngini ningodu lo o wange manena ai demo niiise lo asa nidadi o Kristen ma nyawaka maro ngohi manena, duma upa nirate maro komanena."</s>
     </seg>
     <seg type="verse" id="b.ACT.26.30">
      <s id="b.ACT.26.30.1">Qabolo de ma kolano, de ma gubernur, de ongo Bernike de lo kagena yangodu imaoko,</s>
     </seg>
     <seg type="verse" id="b.ACT.26.31">
      <s id="b.ACT.26.31.1">so isupu ma duduka, de ona itemo moi de moika, "O nyawa una magena o dorou moi lo waakawa de sidago bilasu iwitooma eko o buika wisingosa."</s>
     </seg>
     <seg type="verse" id="b.ACT.26.32">
      <s id="b.ACT.26.32.1">De ma Kolano Agripa wotemo o Festuska, "Nakoso una upa wagolo ma Kaisar Romaka asa witailako la wihakim gena, qaloha ilaku una nowipalakoka."</s>
     </seg>
    </div>
    <div type="chapter" id="b.ACT.27">
     <seg type="verse" id="b.ACT.27.1">
      <s id="b.ACT.27.1.1">So ma orasi isitatapu qaboloka ma ngale o Paulus de ngomi o deruku mipane la miside mikahika o Romaka gena o Italia ma daeraka, so de mimajobo o Paulus de o nyawa yamuruo naga o bui ma rabaka yasisaraha o Yuliuska, una magena ma Kaisar awi prajurit yaratu moi manga sahe.</s>
     </seg>
     <seg type="verse" id="b.ACT.27.2">
      <s id="b.ACT.27.2.1">Kagena o Kaisarea ma bobaneka de o deru moi o Adramitium ma kotano asa imasidiado.</s>
      <s id="b.ACT.27.2.2">So o deru magenaku ngomi mipane de asa miside miakahika o Asia ma daera ma bi bobane moi-moika mitulu.</s>
      <s id="b.ACT.27.2.3">So ngomi de o Makedonia ma nyawa moi, awi ronga o Aristarkhus, una magena o Tesalonikano wakahino so una de ngomi miside mimakederu moi.</s>
     </seg>
     <seg type="verse" id="b.ACT.27.3">
      <s id="b.ACT.27.3.1">Ma langino ngomi mimasidiado o Sidon ma bobaneka.</s>
      <s id="b.ACT.27.3.2">O Yulius una magena o Paulus wiriwo so aku wisimaha una magena wotagi awi dodiaoka, ma ngale ona kagena awi oho ma kurangi wihike unaka.</s>
     </seg>
     <seg type="verse" id="b.ACT.27.4">
      <s id="b.ACT.27.4.1">So kagena de o deru magenaku ngomi misideli, duma o paro mia simano ikahino, so ngomi miakahika o Siprus ma guraka mimasidutulu ma ngale o paro upa midahe.</s>
     </seg>
     <seg type="verse" id="b.ACT.27.5">
      <s id="b.ACT.27.5.1">Gila-gila o Kilikia ma daera de o Pamfilia ma daera ma simano mimasitepa, de asa mitolangolo miakahika o Mira ma bobaneka, ena gena o Likia ma daeraka.</s>
     </seg>
     <seg type="verse" id="b.ACT.27.6">
      <s id="b.ACT.27.6.1">So kagena miutiku, de o Yulius o deru moili wosari de wamakeka o Aleksandriano ma deru moi manga edekati itagi iside o Italia ma daeraka.</s>
      <s id="b.ACT.27.6.2">So ngomi mingodu o deru magenaku womisibane la mimajobo miside kali.</s>
     </seg>
     <seg type="verse" id="b.ACT.27.7">
      <s id="b.ACT.27.7.1">Duma ngomi miside isusa, sababu o paro mia simano so mia deru lo itagi mehe-mehe sidago ma bati o wange muruo naga de asa ngomi miuti o Knidus ma bobaneka.</s>
      <s id="b.ACT.27.7.2">De kagena lo o paro mia simanoli so miaakuwa miside o wange ma dumusa, so ka miside o koresaraye so mitola mikahika o Salmone ma dotoka, ma ngale o Kreta ma guraka mimasidutulu la o paro upa midahe.</s>
     </seg>
     <seg type="verse" id="b.ACT.27.8">
      <s id="b.ACT.27.8.1">Kagena lo miside isusa, duma miagegego sidago mimasidiado o riho moili, ena gena isironga o Pelabuhan Indah.</s>
      <s id="b.ACT.27.8.2">So kagena de kadoke o Lasea ma kota gena he miadumuka.</s>
     </seg>
     <seg type="verse" id="b.ACT.27.9">
      <s id="b.ACT.27.9.1">De kanaga mia dodagi ma rabaka miteka poli sidago lo o paro de o rato ma orasi gena yaadoka, so nakoso ngomi o deruku mipane done ma soaka de ngomi asa mibodito.</s>
      <s id="b.ACT.27.9.2">So o Paulus womihakasonyinga, de una wotemo,</s>
     </seg>
     <seg type="verse" id="b.ACT.27.10">
      <s id="b.ACT.27.10.1">"Ai baba-baba, ai sininga ma rabaka tamalo nakoso o orasi manena de posideli gena, ngohi tododato ngone pobodito so to ngone nanga deru de nanga gina isisa sidago lo ngone ma nyawa lo posone."</s>
     </seg>
     <seg type="verse" id="b.ACT.27.11">
      <s id="b.ACT.27.11.1">Duma o prajuritka manga sahe magena womaha-mahawa o Paulus awi demo magena, duma o deru wapopareta de o deru woaahoka to ona manga demo foloi womote.</s>
     </seg>
     <seg type="verse" id="b.ACT.27.12">
      <s id="b.ACT.27.12.1">Nakoso o alo, de o paro, de lo o rato ma orasi imasidiado, de o riho magenaka o bobane qatotorou moi nakoso kagena pomatapu, so ona o deru ma nyawa he yangodu itemo nakoso yaaku, bilasu isideli la ikahika kadoka o Feniks ma bobaneka ma ngale o alo de o rato ma orasi imasidiado de kagena imatapu.</s>
      <s id="b.ACT.27.12.2">O Feniks gena o jiko moi o Kreta ma guraka de yorisima kodai, bai o koremia o wange ma dumusa de lo o koresara o wange ma dumusa.</s>
     </seg>
     <seg type="verse" id="b.ACT.27.13">
      <s id="b.ACT.27.13.1">Ma dongoho magena o paro o koresaraku iwuwu imehe-mehe, de ona itemo nagala iogoka, so manga edekati yaaka la aku isideli.</s>
      <s id="b.ACT.27.13.2">So kagena de manga tapu yatide de imajobo iside yameta o Feniks, so yakahika o wange ma dumuka so ma dateno imasitepa-tepa.</s>
     </seg>
     <seg type="verse" id="b.ACT.27.14">
      <s id="b.ACT.27.14.1">Duma iside ikuru waasi, de o rato qasosihilo, isironga o Wange ma Siwa ma paro ma dorou, itaqo o talako ikahoko de mia deru yaaho ma dongirabako.</s>
     </seg>
     <seg type="verse" id="b.ACT.27.15">
      <s id="b.ACT.27.15.1">So miaakuwa miatomo, so miaqohaka mia deru isipapaka sidago lo mia deru lo o paro yaaho.</s>
     </seg>
     <seg type="verse" id="b.ACT.27.16">
      <s id="b.ACT.27.16.1">So ngomi mimaqohaka miqasi so o Kauda ma gura ma ceceke moika mimasidutulu, so kagena de mia sangisaraka mia deru ma awa moi miatutuda gena bilasu misibane.</s>
     </seg>
     <seg type="verse" id="b.ACT.27.17">
      <s id="b.ACT.27.17.1">So o deru ma awa magena misibaneka, de o gumi ilalamo mia deruka misipiliku misilalo-lalono ma ngale mia deru magena qaputuru.</s>
      <s id="b.ACT.27.17.2">Ngomi miododato upa sidago mia deru magena itorihi o beting Sirtiska, so mia side lo misigutika la qohaka mia deru magena o paro asa yaaho.</s>
     </seg>
     <seg type="verse" id="b.ACT.27.18">
      <s id="b.ACT.27.18.1">De ma langino o paro de o rato qasosihilo itagi kali sidago mia deru isipapaka poli, so lebelaha mia deru ma gina magena o teoku yaumoka.</s>
     </seg>
     <seg type="verse" id="b.ACT.27.19">
      <s id="b.ACT.27.19.1">De ma goginita noli, de ona o deru ma nyawa masirete o deru ma leleani moi-moi lo qangodu o teoku yaumoka.</s>
     </seg>
     <seg type="verse" id="b.ACT.27.20">
      <s id="b.ACT.27.20.1">De o wange muruo naga qabolo o paro, de o rato, de lo o moku-moku mia deru isipapaka ka komagenaka, so o ngoma de o wange ma lako lo he miakelelo kawa.</s>
      <s id="b.ACT.27.20.2">Ma dodoguka, mia ngongano ma ngale ngomi mia rohe aku misalamati gena ihiwaka.</s>
     </seg>
     <seg type="verse" id="b.ACT.27.21">
      <s id="b.ACT.27.21.1">So o wange muruo naga qabolo ngomi mia dupa mioqo lo ihiwaka, kagena de o Paulus mia sidongirabano womaokoye de wotemo, "Ai baba-baba ningodu!</s>
      <s id="b.ACT.27.21.2">Kapuruo nagasi ngohi tonasisitiari la upasi ngone poside o Kreta podongosa, la upa sidago ngone porugi de pobodito, duma magena niamotewa.</s>
     </seg>
     <seg type="verse" id="b.ACT.27.22">
      <s id="b.ACT.27.22.1">So o orasi manena tinibaja de togolo nginika la tanu nia sininga foloisi ilamo.</s>
      <s id="b.ACT.27.22.2">Sababu ngone manena moi lo asa posonewa eko poboditowa, so cawali ka to ngone nanga deru bato.</s>
     </seg>
     <seg type="verse" id="b.ACT.27.23">
      <s id="b.ACT.27.23.1">Ngohi tanakoka, sababu kaputuka asa o Gikimoi towisusubaka de Awi manara taaakaka, gena wasulo o malaikat moi so yahino ai dateka imaokoye de isingangasu ngohika itemo,</s>
     </seg>
     <seg type="verse" id="b.ACT.27.24">
      <s id="b.ACT.27.24.1">'He, Paulus!</s>
      <s id="b.ACT.27.24.2">Ngona ma Kaisar Roma bilasu nowirisima, la ma ngale o Gikimoi Awi laha ngonaka so o nyawa ningodu nisiside gena upa nibodito, so ngaroko upa he nimodoli.'</s>
     </seg>
     <seg type="verse" id="b.ACT.27.25">
      <s id="b.ACT.27.25.1">Ngohi towipiricaya o Gikimoika o kia wotetemo ngohika gena asa idadi de imaaka.</s>
      <s id="b.ACT.27.25.2">Mutuwade, ai baba-baba, o orasi manena nia sininga nisiputuru!</s>
     </seg>
     <seg type="verse" id="b.ACT.27.26">
      <s id="b.ACT.27.26.1">Sababu ngone gena bilasu inasitutu duma o gura moi ma goasa."</s>
     </seg>
     <seg type="verse" id="b.ACT.27.27">
      <s id="b.ACT.27.27.1">So ma deka o putu mogiowo de ihaka, to ngomi mia deru ka qaqasisi duma he imisikahika o Laut Adria ma qokuka.</s>
      <s id="b.ACT.27.27.2">So nagala o putu itongiraba de o deru ma nyawa yamalo gena o dududu he miadumuka.</s>
     </seg>
     <seg type="verse" id="b.ACT.27.28">
      <s id="b.ACT.27.28.1">So kagena de o deru ma nyawa o gumi de o teto iqehe so o teo ma luku yatuga de yamake o meter moruhaku.</s>
      <s id="b.ACT.27.28.2">Qabolo de mia deru magena yaqohaka qaqasi sutu ikuruka, de ona yatuga kali so yamake ma luku o meter moruwangeku.</s>
     </seg>
     <seg type="verse" id="b.ACT.27.29">
      <s id="b.ACT.27.29.1">Kagena de ona yamodo upa sidago mia deru magena itorifa poli de o goa ma tetoka itorihi, so lebelaha o tapu ngai iha yaumo mia deru ma doduuruku de manga sininga ma rabaka yongongano la tanu capatika qaginita.</s>
     </seg>
     <seg type="verse" id="b.ACT.27.30">
      <s id="b.ACT.27.30.1">O orasi magena qabolo de o deru ma nyawa ona magena imapongo-pongo manga deru ma awa isiguti o teoku, de manga manara koloko o tapu yasiha mia deru ma nomaku, ena momongo ona magena manga edekati iuti sadina o dududusa la mia deru magena yodongosa.</s>
     </seg>
     <seg type="verse" id="b.ACT.27.31">
      <s id="b.ACT.27.31.1">So kagena de o Paulus wotemo o prajuritka de to ona manga saheka, "Nakoso o deru ma nyawa ona magena la o deru manena yodongosa, gena ngini ningodu manena nibodito."</s>
     </seg>
     <seg type="verse" id="b.ACT.27.32">
      <s id="b.ACT.27.32.1">So o deru ma awa magena yaqehe waasi, de o bi prajuritka ona magena iqomaka o deru ma awa ma bobiliku yaogu so o teoku yaturaka.</s>
     </seg>
     <seg type="verse" id="b.ACT.27.33">
      <s id="b.ACT.27.33.1">So he qaginita, de o Paulus wagegego ona bilasu ioqo kasi, so wotemo, "De o wange manena so ngone nanga deka he o wange mogiowo de iha qabolo, de ka nia modo ma rabaka nitotamaha so o kia naga moi lo niaoqo waasi.</s>
     </seg>
     <seg type="verse" id="b.ACT.27.34">
      <s id="b.ACT.27.34.1">Duma ngini ningodu manena asa niboditowa de nia kia naga moi lo waali asa isisa, so ma ngale nia rohe ma buturu iliho ngohi togolo de tinigegego nginika la, ngaroko ka ma cunu lo, hitilahi nioqo kasi."</s>
     </seg>
     <seg type="verse" id="b.ACT.27.35">
      <s id="b.ACT.27.35.1">So o Paulus wotemo komagena qabolo, gila-gila ona yangodu manga simaka o roti ngai moi waqehe de awi sukuru watide o Gikimoiye asa o roti magena watepi-tepi, de una masirete waoqo woqoma.</s>
     </seg>
     <seg type="verse" id="b.ACT.27.36">
      <s id="b.ACT.27.36.1">Ma dodagi komagena so ona manga sininga asa qaputuru kali de ona lo yooqoka.</s>
     </seg>
     <seg type="verse" id="b.ACT.27.37">
      <s id="b.ACT.27.37.1">Ngomi mingodu o deru magena ma rabaka gena mia dala ya-276.</s>
     </seg>
     <seg type="verse" id="b.ACT.27.38">
      <s id="b.ACT.27.38.1">Mingodu ngomi mioqo so mipunuka, qabolo de o deru ma nyawa ona magena o gandum o deru ma rabaka isisupu de yatide so o teoku youmoka ma ngale manga deru qaguui la ibao.</s>
     </seg>
     <seg type="verse" id="b.ACT.27.39">
      <s id="b.ACT.27.39.1">Ma orasi he qaginita itiai, de o deru ma nyawa ona yakelelo o gura moi, duma yanakowa o gura o kia magena.</s>
      <s id="b.ACT.27.39.2">Kagenali yakelelo o jiko moi gena de ma dowongika.</s>
      <s id="b.ACT.27.39.3">So manga edekati mia deru tanu sagena o dowongisa isikahisa.</s>
     </seg>
     <seg type="verse" id="b.ACT.27.40">
      <s id="b.ACT.27.40.1">Komagena so manga tapu ma gumi yaoguka, de yapalako de o teoka yaqohaka.</s>
      <s id="b.ACT.27.40.2">De o deru ma sari lo yapalakoka, de o side isidola ma ngale o paro asa mia deru isidagi.</s>
     </seg>
     <seg type="verse" id="b.ACT.27.41">
      <s id="b.ACT.27.41.1">Duma mimatodoka gena mia deru ma noma o goasa yahosa sidago itorihi de itagi kawa, duma ma doduurusa gena o moku-moku ilalago yapoka isidadu-dadu ma bati mia deru lo ipolote so ileta-letaka.</s>
     </seg>
     <seg type="verse" id="b.ACT.27.42">
      <s id="b.ACT.27.42.1">So kagena de o bi prajuritka yafakati ma ngale o bui ma nyawa magena yatooma, upa sidago sadine itobo o dududusa de iloqa.</s>
     </seg>
     <seg type="verse" id="b.ACT.27.43">
      <s id="b.ACT.27.43.1">Duma o prajuritka manga sahe magena awi dupa la o Paulus wisisalamati, so una wasimahawa manga edekati magena yaaka.</s>
      <s id="b.ACT.27.43.2">So ka wapareta nagoona aku itobo imatengo, de upa he o ifaka imasigocoho, hika imaumo iqoma o teoku ma ngale itobo sadine o dududusa.</s>
     </seg>
     <seg type="verse" id="b.ACT.27.44">
      <s id="b.ACT.27.44.1">Komagena de ma binukali wasulo itobo ituuru, ma ngale o deru ma ifa ipopoloteka eko ma ifa ma leletaku kagena imasigocoho.</s>
      <s id="b.ACT.27.44.2">Ngomi mingodu awi beseso magena miamote de miaaka sidago o dududusa miaado de misalamati.</s>
     </seg>
    </div>
    <div type="chapter" id="b.ACT.28">
     <seg type="verse" id="b.ACT.28.1">
      <s id="b.ACT.28.1.1">So ngomi aku misalamati ma bati o dududusa miaado, de o orasi magena asa mianako o gura magena isironga o Malta.</s>
     </seg>
     <seg type="verse" id="b.ACT.28.2">
      <s id="b.ACT.28.2.1">So o gura magenaka ma nyawa manga galusiri ilamo ngomika.</s>
      <s id="b.ACT.28.2.2">So o orasi magena o muura de o alo itagi, so ona o uku itahu qabolo de ngomi miaso ma ngale kagena mimarahu.</s>
     </seg>
     <seg type="verse" id="b.ACT.28.3">
      <s id="b.ACT.28.3.1">So o Paulus lo o gota kagena wotolomu so o uku yatatahu ma qokuku wongangado, de sababu o uku ma sahu, so ma sora ma rabano o ngihia moi isupu, de gila-gila awi giaka yagoli so ka ililikoka.</s>
     </seg>
     <seg type="verse" id="b.ACT.28.4">
      <s id="b.ACT.28.4.1">So o orasi magena o gura ma nyawa yakelelo o Paulus awi giaka o ngihia moi ka ililikoka, de ona itemo moi de moika, "Ngaroko o nyawa una manena o teoka wisisalamati, duma awi giki ma duhutu wisifanggali itiai so wisimahawa wooho, sababu o nyawa una manena nagala iqoqoma wototooma."</s>
     </seg>
     <seg type="verse" id="b.ACT.28.5">
      <s id="b.ACT.28.5.1">Kagena de o Paulus awi gia wosibiripe de o ngihia magena itura kali o ukuku de awi gia lo qasiriwa.</s>
     </seg>
     <seg type="verse" id="b.ACT.28.6">
      <s id="b.ACT.28.6.1">Duma ona manga sininga ma rabaka itemo qohaka, sutusi de asa awi rohe bilasu idobo eko pomatodoka gena una woruba de wosoneka.</s>
      <s id="b.ACT.28.6.2">Duma ona itamaha ma deka idodooha de kanaga o bodito moi lo iwidahewa eko idadi unaka, qabolo de ona manga sininga imatagali so itemo una magena o giki ma duhutu moi.</s>
     </seg>
     <seg type="verse" id="b.ACT.28.7">
      <s id="b.ACT.28.7.1">O riho magegena ma soa ikuru kawa de kadoke o Publius to una awi tona masireteka.</s>
      <s id="b.ACT.28.7.2">O nyawa una magena womatengo o gura ma bi nyawa magenaka wodadi to ona manga sahe moi.</s>
      <s id="b.ACT.28.7.3">Una womiaka qaloha so kagena ma deka o wange saange ngomi mimasidodogu unaka.</s>
     </seg>
     <seg type="verse" id="b.ACT.28.8">
      <s id="b.ACT.28.8.1">De o orasi magena o Publius ma baba wigoga de o au wosihoho, so awi siri gena qatubuso.</s>
      <s id="b.ACT.28.8.2">Kagena de o Paulus wotagi iwikurumi, so wahika wosumbayang, de awi gia wahado unaku so ma baba lo iwisilohaka.</s>
     </seg>
     <seg type="verse" id="b.ACT.28.9">
      <s id="b.ACT.28.9.1">O Paulus awi manara magena yanako, so o gura ma nyawa ma binuka yasisiri yahino o Pauluska, de ona magena lo wasilohaka.</s>
     </seg>
     <seg type="verse" id="b.ACT.28.10">
      <s id="b.ACT.28.10.1">Kanaga lo o nyawa ona magena de manga ngongike idala imihike ngomika ona imihoromati, so ma orasi ngomi he mimajobo, de o deru ma rabaku lo manga roriwo moi-moi ona isibane ma ngale to ngomi mia oho ma kurangi o dodagi ma rabaka.</s>
     </seg>
     <seg type="verse" id="b.ACT.28.11">
      <s id="b.ACT.28.11.1">So o gura magenaka ngomi migoge he o ngoosa saange sidago ma orasi o alo de o rato itoguka, qabolo de mimasidailako so mimajoboli mikahika o Romaka.</s>
      <s id="b.ACT.28.11.2">So ngomi mipane o deru moili nodoka o Aleksandria ma kotano, kagena imatapuku ma orasi o alo de o rato itagisi de o deru magena isironga o Dioskuri, ma ngale o giki ma duhutu isasago.</s>
     </seg>
     <seg type="verse" id="b.ACT.28.12">
      <s id="b.ACT.28.12.1">So kagena de ngomi miside mikahikali o Sisilia ma guraka, de kagena o Sirakusa ma bobaneka miuti so kagena migoge o wange saange.</s>
     </seg>
     <seg type="verse" id="b.ACT.28.13">
      <s id="b.ACT.28.13.1">De nogena miside kali mikahika o Italia ma daeraka, so o Regium ma bobaneka mimasidiado.</s>
      <s id="b.ACT.28.13.2">Ma langino de o paro koresara itagi, so miside sidago o wange moili de asa miuti o Putioli ma bobaneka.</s>
     </seg>
     <seg type="verse" id="b.ACT.28.14">
      <s id="b.ACT.28.14.1">O orasi magena asa ngomi mimakamake de o bi dodiao ipipiricaya yamuruo naga.</s>
      <s id="b.ACT.28.14.2">So ona yahino imituumu la bilasu migoge onaka ma deka o wange tumudingi.</s>
      <s id="b.ACT.28.14.3">So mia dodagi ma ngeko komagena sidago aku miaado o Roma ma bi dokuka.</s>
     </seg>
     <seg type="verse" id="b.ACT.28.15">
      <s id="b.ACT.28.15.1">So ma orasi o Romaka de mia dodiao ipipiricaya yogiise ngomi he miadumuka, de ona yahino kagena o Forum Apius ma dokuka de ma somoali yahino kagena o Tres Taberne ma dokuka ma ngale mimakamake de ona.</s>
      <s id="b.ACT.28.15.2">Ma orasi o Paulus wakelelo ona magena yahino, de awi sukuru watide o Gikimoiye de awi sininga ipopeleso lo ihiwaka.</s>
     </seg>
     <seg type="verse" id="b.ACT.28.16">
      <s id="b.ACT.28.16.1">De ma orasi o Roma ma kotaka mimasidiado, o Paulus gena o prajuritka manga sahe aku wisimaha una wotagi de o prajuritka wijajaga moi so ona igoge imakatahu moi.</s>
     </seg>
     <seg type="verse" id="b.ACT.28.17">
      <s id="b.ACT.28.17.1">So o Paulus o Roma ma kotaka womasidiado o wange saangeka, de una o Yahudika ma bi roriri gena waaso.</s>
      <s id="b.ACT.28.17.2">So ona yahino imatolomuno, de una wotemo, "Ai dodiao nipipiricaya, ngaroko to ngohi ai sala ihiwa ma ngale o Yahudi manga roririka eko tatilakuwa to ngone nanga ete de nanga topora manga adati, duma o Yahudika ma nyawa o Yerusalemka ona iaka sidago ngohi itago de o buika isingosaka, qabolo de itotali o Kaisar Roma awi bobaretaka.</s>
     </seg>
     <seg type="verse" id="b.ACT.28.18">
      <s id="b.ACT.28.18.1">So kagena ngohi itailako qabolo, de ai sala moi lo yamakewa ma ngale ngohi bilasu itooma, de mote ona manga dupa asa ngohi ipalako.</s>
     </seg>
     <seg type="verse" id="b.ACT.28.19">
      <s id="b.ACT.28.19.1">Duma o Yahudika manga roriri ona isiholu yagogou, so ngaroko ngohi ai sala moi lo ihiwa ma ngale ai gianongoru o Yahudika bilasu takalaki, duma ai mamalo ma rabaka itemo bilasu tagolo la ngohi asa itailako de ihakim kanena ma Kaisar Romaka.</s>
     </seg>
     <seg type="verse" id="b.ACT.28.20">
      <s id="b.ACT.28.20.1">Komagena imaaka so ngohi togolo la ngini ningodu niahino kanena ma ngale pomakamake de pomatekesibicara.</s>
      <s id="b.ACT.28.20.2">Sababu ngohi towipiricaya o Salamati ma Kolano, imatero de ngone o Israelka ma nyawa powipiricaya, so ngohi lo de o rate manena isipiliku."</s>
     </seg>
     <seg type="verse" id="b.ACT.28.21">
      <s id="b.ACT.28.21.1">De ona isango itemo unaka, "Ma ngale ngona gena o surati moi lo isidingo waasi o Yudeano, komagena lo o bi nyawa nikokalaki o Yudea ma daeraka o nyawa moi lo yahino waasi imisingangasu ma ngale to ngona ani ronga ma dorou.</s>
     </seg>
     <seg type="verse" id="b.ACT.28.22">
      <s id="b.ACT.28.22.1">Duma ngomi asa mianako gena o riho idadalaka o nyawa ipipiricaya o Yesuska manga ronga ma dorou, so ngomi miodupa miise idodooha to ngona ani dupa ma ngale to ona manga piricaya."</s>
     </seg>
     <seg type="verse" id="b.ACT.28.23">
      <s id="b.ACT.28.23.1">So kagena de o Yahudika manga roriri isitatapu ma orasi de ma wange la aku ona yahino unaka imatolomu kali.</s>
      <s id="b.ACT.28.23.2">So ma orasika de ona magena yahino foloisi yadala o Paulus awi dodoguka, so ka o goginita nosi de o Paulus wosihabari de wadoto onaka womatoguwa ma bati imaqa-maqaka.</s>
      <s id="b.ACT.28.23.3">Una wosihabari ma ngale idodooha o Gikimoi wokolano de wopareta o bi nyawaka, de lo o bi bobita o Musa wosilelefoka bai lo o bi nabi manga buku ma demo wadoto la manga sininga waqeha ma ngale yopiricaya o Yesus Una magena igogou o Salamati ma Kolano.</s>
     </seg>
     <seg type="verse" id="b.ACT.28.24">
      <s id="b.ACT.28.24.1">Kanaga o nyawa ma binuka o Paulus awi demo magena yopiricaya, duma o nyawa ma binukali ona yopiricayawa.</s>
     </seg>
     <seg type="verse" id="b.ACT.28.25">
      <s id="b.ACT.28.25.1">So kagena ona imatekesikoholu de imasidailako, so tanu imajobo iliho, de o Paulus wasitemo o Yahudi manga roririka magena de o demo moi, gena komanena, "Igogou de itemo ma ngale ngini manenaka, kiaka o Gurumi Qatetebi ma nabi Yesaya iwisingangasu ma ngale nia ete de nia topora iqoqomaka, gena komanena,</s>
     </seg>
     <seg type="verse" id="b.ACT.28.27">
      <s id="b.ACT.28.27.1">'Nakoso o nyawa ona magena de manga lakoka tanu imasigelelo, de nakoso de manga ngauka tanu imasigise, la manga sininga ipelenga de tanu isihoda, de asa manga dorou yodongosa de imatoba, de Ngohi manga Jou asa tasisalamati manga dorou ma rabano.</s>
      <s id="b.ACT.28.27.2">Duma ona manga sininga qatogoi so de manga lakoka duma imasigelelowa de manga ngauka duma imasigisewa.</s>
      <s id="b.ACT.28.27.3">So o bi nyawa ona manenaka bilasu notagi de nasitemo: Ngini asa ka niise, duma moiwa nianako de asa ka niakelelo, duma moiwa nianako ma diai.'</s>
     </seg>
     <seg type="verse" id="b.ACT.28.28">
      <s id="b.ACT.28.28.1">Ai dodiao nipipiricaya, bilasu nianako o habari qaloloha ma ngale o Gikimoi o bi nyawa wasisalamati gena Una wosuloka, so o Yahudika ma nyawa yasowo lo yasihabari qaboloka, de ona lo asa yamote de isigise qaloha bai!"((</s>
     </seg>
     <seg type="verse" id="b.ACT.28.29">
      <s id="b.ACT.28.29.1">O Paulus wotemo komagena, de ona o Yahudika yadadala imajobo widongosa de imatekesikoholu sidago lo imatekekangamo.))</s>
     </seg>
     <seg type="verse" id="b.ACT.28.30">
      <s id="b.ACT.28.30.1">La komagena o Romaka ma deka o taungu sinoto qabolo o Paulus wogoge o tahu moi wasesewaka, de o nyawa yangodu yahino wilelega unaka, ona magena una wasimore de awi nali de awi moreka.</s>
     </seg>
     <seg type="verse" id="b.ACT.28.31">
      <s id="b.ACT.28.31.1">So una de awi baranika de lo wifatiwa so womatoguwa ona magena wadoto ma ngale o Jou Yesus Kristus de lo ma ngale idodooha o Gikimoi Awi dupa o bi nyawa wapareta maro o kolano moi.</s>
     </seg>
    </div>
   </div>
   <div type="book" id="b.ROM">
    <div type="chapter" id="b.ROM.1">
     <seg type="verse" id="b.ROM.1.1">
      <s id="b.ROM.1.1.1">Ngini ai dodiao nipipiricayaka o gogobu nigogoge o Roma ma kotaka.</s>
      <s id="b.ROM.1.1.2">Ngohi manena Paulus o Yesus Kristus Awi leleani moi, de o Gikimoi woihiri de woisulo maro Awi sosulo moi.</s>
      <s id="b.ROM.1.1.3">Ngohi woisulo ma ngale Awi habari qaloloha magegena tosihabari.</s>
     </seg>
     <seg type="verse" id="b.ROM.1.2">
      <s id="b.ROM.1.2.1">O habari qaloloha isihabari gena, iqomaka o Jou Yesus wahino waasi de o Gikimoi asa wojaji qaboloka.</s>
      <s id="b.ROM.1.2.2">Awi jaji gena maro kiaka kanaga Awi nabi-nabi isilefo o Jaji Iqoqoma ma Buku ma rabaka.</s>
     </seg>
     <seg type="verse" id="b.ROM.1.4">
      <s id="b.ROM.1.4.1">O habari qaloloha gena ma ngale to Una Awi Ngopa, Una magena o Yesus Kristus nanga Jou.</s>
      <s id="b.ROM.1.4.2">De ma ngale Una magena wodadi maro o nyawa moi de Awi rohe gena, Awi sihino kanaga o Daud awi ngopa de awi danoku.</s>
      <s id="b.ROM.1.4.3">Duma ma ngale Una Awi siningaka Awi gogoho o Gikimoino gena, kanaga o Gikimoi wonasinako igogou Una magena o Gikimoi ma Ngopa de Awi kuasa qapoputuru.</s>
      <s id="b.ROM.1.4.4">Komagena wosinako ma orasi Una o sone ma rabano wisioho kali.</s>
     </seg>
     <seg type="verse" id="b.ROM.1.5">
      <s id="b.ROM.1.5.1">De kanaga lo ma gola gena to Una magena Awi manara, so aku pamake o Gikimoi Awi laha de wonasitatapu ngone podadi Awi sosulo, la to Una Awi habari qaloloha magena posihabari o nyawaka.</s>
      <s id="b.ROM.1.5.2">La ma ngale ma Kristus wihoromati gena, upa ka cawali o Yahudika ma nyawa, duma o bi bangsa qangodu manga sidongirabaka o bi nyawa aku Una iwipiricaya sidago lo iwisigise.</s>
     </seg>
     <seg type="verse" id="b.ROM.1.6">
      <s id="b.ROM.1.6.1">Komagena ngini lo o Gikimoi winihirika ma ngale nidadi o Yesus Kristus Awi nyawa masirete.</s>
     </seg>
     <seg type="verse" id="b.ROM.1.7">
      <s id="b.ROM.1.7.1">Manena nginika o surati moi ngohi tolefo.</s>
      <s id="b.ROM.1.7.2">Igogou, ngini gena o Gikimoi winidododaraka de lo winihihirika ma ngale nidadi to Una Awi nyawa masirete.</s>
      <s id="b.ROM.1.7.3">Ngohi togolo o Gikimoi nanga Baba de nanga Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
     </seg>
     <seg type="verse" id="b.ROM.1.8">
      <s id="b.ROM.1.8.1">Ma nonomaka, sababu ma ngale ngone o bi moi-moi o Yesus Kristus waaka qaboloka, so ma ngale ngini nipipiricaya o Romaka ningodu gena ngohi ai sukuru lo aku tatide o Gikimoika.</s>
      <s id="b.ROM.1.8.2">Ai sukuru tatideka, sababu ma ngale ngini igogou o Jou Yesus niwipiricayaka gena o dunia ma bi doku qangodu lo yogiiseka.</s>
     </seg>
     <seg type="verse" id="b.ROM.1.10">
      <s id="b.ROM.1.10.1">Ai sumbayang ma rabaka gena ngini tiniwosawa.</s>
      <s id="b.ROM.1.10.2">Ngohi togolo o Gikimoika, nako wodupa, tanu iteka kawa de o ngeko woihike ma ngale ngohi aku tinikurumi.</s>
      <s id="b.ROM.1.10.3">O Gikimoi masirete wanako de wakelelo o kia ngohi tododedemo itiai de itero, gena ngini tiniwosawa ai sumbayang ma rabaka.</s>
      <s id="b.ROM.1.10.4">Una gena kanaga de ai sininga igogou towileleani, ma ngale o habari qaloloha, ena gena, Awi Ngopa masirete towisihabari.</s>
     </seg>
     <seg type="verse" id="b.ROM.1.11">
      <s id="b.ROM.1.11.1">Ai gogolo komagena sababu ngohi tinisininga foloi, so todupa tanu ngini de ngohi pomakamake kali la aku o Gikimoi Awi Gurumi ma buturu tinihike, ma ngale o Jou Yesus niwipiricaya foloisi qaputuru.</s>
     </seg>
     <seg type="verse" id="b.ROM.1.12">
      <s id="b.ROM.1.12.1">Ena gena, ngini dede ngohi nanga piricaya imakomoteka, so moi de moi aku pomatekesiduduga.</s>
     </seg>
     <seg type="verse" id="b.ROM.1.13">
      <s id="b.ROM.1.13.1">Ai dodiao nipipiricaya, bilasu nianako kanaga he ma para ma dalaka ai sininga ma dupa totagi tinikurumi nginika, duma ma fafati lo ka idala so idadiwa.</s>
      <s id="b.ROM.1.13.2">Ai dupa komagena la ma ngale tomanara, so o bi bangsa ma binuka manga sidongirabaka lo kanaga o bi nyawa foloi yadala aku o Jou Yesus wipiricayaka, komagena lo tanu kagena to ngini nia sidongirabaka.</s>
     </seg>
     <seg type="verse" id="b.ROM.1.14">
      <s id="b.ROM.1.14.1">Kanaga to ngohi ai momoku moi bilasu o habari qaloloha tosihabari, upa ka o Yahudika ma nyawa, duma o bi nyawa yangoduka, komagena bai lo o kota ma bi nyawaka de ona manga sakola ikukuruye, bai lo o soa de o doku ma bi nyawaka de ona manga sakola ikuruye waasi.</s>
     </seg>
     <seg type="verse" id="b.ROM.1.15">
      <s id="b.ROM.1.15.1">Komagena so ngohi ai dupa ifoloi gena totagi nginika, kiaka nigogoge o Roma ma kotaka, la aku o habari qaloloha manena tosihabari.</s>
     </seg>
     <seg type="verse" id="b.ROM.1.16">
      <s id="b.ROM.1.16.1">La ngohi masirete totemo so de ai baranika aku tosihabari o habari qaloloha.</s>
      <s id="b.ROM.1.16.2">Sababu o habari qaloloha, ma ngale o bi moi-moi ma Kristus waaaka qaboloka, gena inasimane ngoneka o Gikimoi Awi kuasa qapoputuru, so nakoso o nyawa la o Jou Yesus iwipiricayaka gena yangodu wasisalamati.</s>
      <s id="b.ROM.1.16.3">Komagena ma noma-noma wasisalamati o Yahudika ma nyawa, de o bi nyawa ma somoa o Yahudika yasowo.</s>
     </seg>
     <seg type="verse" id="b.ROM.1.17">
      <s id="b.ROM.1.17.1">O habari qaloloha magena inasimane ma ngeko idodooha o Gikimoi aku waaka to ngone nanga sininga itiai Unaka.</s>
      <s id="b.ROM.1.17.2">Ma ngeko ka cawali ngai moi, ena gena bilasu ngone ka o Jou Yesus powipiricaya.</s>
      <s id="b.ROM.1.17.3">O hali magena panako igogou, sababu kanaga imatero maro o kia o nabi moi wosilelefo o Gikimoi Awi Jaji ma Buku ma rabaka itemo, "O nyawa nakoso Ngohi ipiricaya de manga sininga itotiai gena Ngohi taakaka, de ona magena asa Ngohi tahike la yooho dede Ngohi ka sidutu ikakali."</s>
     </seg>
     <seg type="verse" id="b.ROM.1.18">
      <s id="b.ROM.1.18.1">O Gikimoi Una o sorogaka de ngone wonasikeleloka Awi doosa gena, kanaga o nyawa manga dorou moi-moi de o bi moi-moi Una wodudupawa de yaaka gena bilasu wafanggali de o dorou.</s>
      <s id="b.ROM.1.18.2">O Yahudika ma nyawa yasowo ona magena manga dorou gena, o dodoto itotiai ma ngale o Gikimoi magena yafati la o nyawa upa yanako.</s>
     </seg>
     <seg type="verse" id="b.ROM.1.19">
      <s id="b.ROM.1.19.1">O nyawa komagena, nakoso o Gikimoi manga dorou wafanggali de o dorou, magena igogou de itiai, sababu o nyawa inangodu ma ngale o Gikimoi gena he powinakoka.</s>
      <s id="b.ROM.1.19.2">Magena asa Una masirete wonasikelelo qabolo o bi nyawa inangoduka.</s>
     </seg>
     <seg type="verse" id="b.ROM.1.20">
      <s id="b.ROM.1.20.1">Ma dongoho o Gikimoi o dunia de o moi-moi wosidadi kusi, de ngaroko Una magena powikelelo waasi, duma o kia Una waaka de wosidadadika, gena aku ngone o nyawa pakelelo.</s>
      <s id="b.ROM.1.20.2">De ma ngeko magegena ngone o nyawa powinako o Gikimoi de Awi kuasa ikokakali de lo Awi goko de Awi bane itotiai, so maro o nyawa gena wisowo.</s>
      <s id="b.ROM.1.20.3">Ma ngale komagena, so upa sidago ngone o nyawa moi de potemo, "Kodo!</s>
      <s id="b.ROM.1.20.4">Nako ngohi gena o Gikimoi towinako waasi."</s>
     </seg>
     <seg type="verse" id="b.ROM.1.21">
      <s id="b.ROM.1.21.1">Ona o Yahudika yasowo gena, nakoso o Gikimoi manga dorou wafanggali de o dorou magena igogou de itiai, sababu ngaroko igogou ona Una iwinakoka, duma ona gena iwisimuliawa de lo manga sukuru Unaka yatidewa.</s>
      <s id="b.ROM.1.21.2">Duma ona manga sininga ma rabaka he itiai kawa so Una gena wisihoda yaakuwa, maro o nyawa de itagi o bubutu ma rabaka.</s>
     </seg>
     <seg type="verse" id="b.ROM.1.22">
      <s id="b.ROM.1.22.1">Ona gena, ngaroko, manga sininga ma rabaka itemo, "Ngohi tocawaro," duma igogou ona ka ifuma.</s>
     </seg>
     <seg type="verse" id="b.ROM.1.23">
      <s id="b.ROM.1.23.1">Ona ifuma sidago o Gikimoi wokokakali gena wisuba iholu, duma kanaga yasuba to ona manga giki manga gia masirete isitotulada, ena gena maro o moi-moi ikokakaliwa gena o nyawa, o namo, o ngihia de lo o haiwani ma somoasi.</s>
     </seg>
     <seg type="verse" id="b.ROM.1.24">
      <s id="b.ROM.1.24.1">Ma dodagi komagena so o Gikimoi gena waqohaka, la ma ngale ona maqe imakihike sidago lo manga sininga ma nyafusu yamote.</s>
     </seg>
     <seg type="verse" id="b.ROM.1.25">
      <s id="b.ROM.1.25.1">Komagena Una wadohaka, sababu ona magegena o dodoto itotiai ma ngale o Gikimoi gena yaholu, duma yamote o dodoto ikokulai de o bi moi-moi Una wosidadadika de ona kagena yasuba.</s>
      <s id="b.ROM.1.25.2">Ena momongo, Una magena bai ona de o bi moi-moi qangodu wosidadika, ma ngale ona bilasu Una Awi ronga isilamo.</s>
      <s id="b.ROM.1.25.3">Komagena asa igogou de itero.</s>
     </seg>
     <seg type="verse" id="b.ROM.1.26">
      <s id="b.ROM.1.26.1">Mutuwade magena o Gikimoi waqohaka, so ona manga nyafusu ma dorou yamote de ona maqe imakihike.</s>
      <s id="b.ROM.1.26.2">Sidago lo manga ngopeqeka gena yanau he yadupa kawa maro kiaka o nyawa nanga galepu, so lebelaha ka ami sininga ma dupa qatotorou so momasikiidu de ami dodiao o ngopeqeka moi.</s>
     </seg>
     <seg type="verse" id="b.ROM.1.27">
      <s id="b.ROM.1.27.1">De komagena lo yanau gena ka imaketeroli de o ngopeqeka, so ona de o ngopeqeka imatekesikiidu kawa maro kiaka o nyawa nanga galepu, so lebelaha ka awi sininga ma dupa qatotorou so womasikiidu de awi dodiao yanau moi, yaaka komagena so maqe imakihike sidago lo bilasu yamake manga dorou ma fanggali, gena manga sininga ma rabaka asa foloisi qatorou.</s>
     </seg>
     <seg type="verse" id="b.ROM.1.28">
      <s id="b.ROM.1.28.1">De lo sababu o nyawa ona magena iholu o Gikimoi iwinako itiai, so Una waqohaka la manga sininga qatotorou yamote, sidago lo o bi moi-moi o kia Una wosibobitaka upa yaaka gena, ona asa ka yaaka.</s>
     </seg>
     <seg type="verse" id="b.ROM.1.29">
      <s id="b.ROM.1.29.1">De manga sininga ma rabaka asa yodupa ifoloi qaputuru yaaka o bi dorou moi-moi, ena gena o dupa ma dorou maro o nyafusu ma dorou yaaka, de yodupa yatotesere de manga edekati lo qatotorou.</s>
      <s id="b.ROM.1.29.2">Komagena lo o nyawa manga bi moi-moi yonyafusu poli de yototooma, de yodupa imakangamo de yatodamato so manga dupa ka o dorou yaaka, komagena lo manga dupa o nyawa yasibicara</s>
     </seg>
     <seg type="verse" id="b.ROM.1.30">
      <s id="b.ROM.1.30.1">sidago lo o nyawa manga ronga ma dorou yogaka, de o Gikimoi lo iwiduhudu de o nyawa yasiceke, de imacaralamo so manga demo masireteka lo ona imasihie de itemo qangodu ka yanako, de o ngeko qamomuane imasisari ma ngale o dorou yaakali de yoholu yasigise manga dodihimoka,</s>
     </seg>
     <seg type="verse" id="b.ROM.1.31">
      <s id="b.ROM.1.31.1">komagena lo ona yanakowa o manara o kia itotiai sidago lo manga jaji masirete isiganapuwa, so o dame de o siboso gena ihiwa manga gianongoruka eko manga dodiaoka, sidago o nyawaka manga galusiri ka ihiwa-hiwa.</s>
     </seg>
     <seg type="verse" id="b.ROM.1.32">
      <s id="b.ROM.1.32.1">Igogou-gogou, o nyawa de manga manara komagena, ona gena ka yanako o Gikimoi Awi bobita itemo o nyawa nagoona, nakoso kanaga o dorou yaakaka, ona dede o Gikimoi bilasu imakitinga.</s>
      <s id="b.ROM.1.32.2">Ngaroko yanako komagena, duma o dorou moi-moi magena ona yodupa yaakasi de lo ona isimote qaloha nakoso o nyawa ma somoa lo o dorou magena yaaka.</s>
     </seg>
    </div>
    <div type="chapter" id="b.ROM.2">
     <seg type="verse" id="b.ROM.2.1">
      <s id="b.ROM.2.1.1">Ngini ai dodiao o Yahudika ma nyawa, upa lo nia siningaka nitemo o nyawa ma dorou maro ona magegena bilasu yasisala de manga dorou ma fanggali yamake.</s>
      <s id="b.ROM.2.1.2">Nako komagena, de ngini nitemoli bilasu ngini masirete lo nisisala de nia dorou lo o Gikimoi wafanggali de o dorou.</s>
      <s id="b.ROM.2.1.3">Sababu maro to ona lo de manga sala komagena lo ngini, so akuwa niasitemo, "Ngohi ai dorou moi lo ihiwa."</s>
      <s id="b.ROM.2.1.4">Maro komagena upa bai!</s>
     </seg>
     <seg type="verse" id="b.ROM.2.2">
      <s id="b.ROM.2.2.1">Ngone igogou panako nakoso Una de ona o nyawa manga dorou wafanggali de o dorou, de magena waaka itiai.</s>
     </seg>
     <seg type="verse" id="b.ROM.2.3">
      <s id="b.ROM.2.3.1">De ngini magena lo ngaroko nitemo ona magena bilasu yasisala de manga dorou ma fanggali yamake, duma ngini masirete lo o dorou niaaka.</s>
      <s id="b.ROM.2.3.2">Ce!</s>
      <s id="b.ROM.2.3.3">Ngini lo Una bilasu winifanggali de o dorou de lo niaakuwa nimasirese bai!</s>
     </seg>
     <seg type="verse" id="b.ROM.2.4">
      <s id="b.ROM.2.4.1">Upa sidago Una Awi laha ilamo de Awi sabari foloisi ikuru so ngini winisisangisara waasi, so magena nisidoohawa.</s>
      <s id="b.ROM.2.4.2">Nagala niawosaka Una Awi laha gena ma ngale o ngeko winihike, tanu ngini gena asa nimatoba de nimatoduba.</s>
     </seg>
     <seg type="verse" id="b.ROM.2.5">
      <s id="b.ROM.2.5.1">Duma to ngini nia sininga qatogoi so ngini niholu nimatoba de nimatoduba, de Una Awi doosa asa foloi idogo-dogo, sidago ma wangeka done Awi doosa wosimane de o nyawa manga dorou qangodu wafanggali itotiai.</s>
     </seg>
     <seg type="verse" id="b.ROM.2.6">
      <s id="b.ROM.2.6.1">Ngohi ai demo komagena, sababu o nyawa moi-moi maro to ona manga manara yaaaka komagena o Gikimoi asa wafanggali onaka.</s>
     </seg>
     <seg type="verse" id="b.ROM.2.7">
      <s id="b.ROM.2.7.1">Ena gena, Una done asa wafanggali ona magenaka de o oho ka sidutu ikakali, nakoso ona manga manara qaloloha yaaka o nyawaka de yamoku gena manga edekati ma ngale done Una wasigiliri de lo o oho ka sidutu ikakali wahike onaka.</s>
     </seg>
     <seg type="verse" id="b.ROM.2.8">
      <s id="b.ROM.2.8.1">De lo Una done asa wadoosa de o sangisara ilalamo wasifanggali ona magenaka, nakoso manga sininga ma dupa gena ka cawali ona masirete imasihie de foloisi imasilamo de o nyawa ma binuka, de lo nakoso o dodoto itotiai yaholu duma ka o dorou yamote.</s>
     </seg>
     <seg type="verse" id="b.ROM.2.9">
      <s id="b.ROM.2.9.1">Una asa wasangisara so manga bodito foloisi ilamo, kiaka o nyawa la kanaga o dorou yodupa yaaka, gena kanaga o Yahudika ma nyawa de lo o Yahudika yasowo.</s>
     </seg>
     <seg type="verse" id="b.ROM.2.10">
      <s id="b.ROM.2.10.1">Duma o nyawa la kanaga o loha yodupa yaaka, ona magena wasigiliri de o sanangi lo wahike manga sininga ma rabaka, gena kanaga o Yahudika ma nyawa de lo o Yahudika yasowo.</s>
     </seg>
     <seg type="verse" id="b.ROM.2.11">
      <s id="b.ROM.2.11.1">Komagena maro to ona manga manara yaaaka gena Una asa wafanggali o bi nyawa yangodu, bai o Yahudika eko lo o Yahudika yasowo.</s>
      <s id="b.ROM.2.11.2">So Una upa o nyawa moi wasiguui de o nyawa moi wasitubuso.</s>
     </seg>
     <seg type="verse" id="b.ROM.2.13">
      <s id="b.ROM.2.13.1">De lo nako o Yahudika ma bi nyawa, ngaroko o Gikimoi Awi bobita o Musa walelefo gena yanakoka, duma ona lo kanaga yaakawa de ona magena o Gikimoi bilasu wafanggali de o dorou.</s>
      <s id="b.ROM.2.13.2">Sababu upa ona o bobita o Gikimoino yananako gena manga sininga itiai Unaka, duma ona la kanaga Awi bobita yaaka to ona manga sininga magegena asa Una waaka itiai.</s>
      <s id="b.ROM.2.13.3">De nako o Yahudika ma bi nyawa yasowo ona magena, ngaroko Awi bobita o Musa walelefo gena yanakowa, duma ona o bi moi-moi itotiai yanakoka, de ona magena yaakawa ona lo bilasu Una wafanggali de o dorou.</s>
     </seg>
     <seg type="verse" id="b.ROM.2.14">
      <s id="b.ROM.2.14.1">Ona o Yahudika yasowo gena, ngaroko o bobita o Gikimoino yanakowa, duma nakoso manga sininga masirete yamote so o kia naga moi itotiai gena yaaka, de komagena ona isikelelo ona gena manga sininga ma rabaka lo igogou yanako o bi kia naga itotiai de o bi kia naga qatotorou.</s>
     </seg>
     <seg type="verse" id="b.ROM.2.15">
      <s id="b.ROM.2.15.1">Komagena ona isikelelo igogou manga sininga ma rabaka kanaga Una Awi bobita yanako qaboloka.</s>
      <s id="b.ROM.2.15.2">Sababu manga sininga masireteno ibao ma moiku itemo o kia naga yaakaka gena itotiai de ma moiku itemo o kia naga yaakaka gena qatorou, so komagena manga sininga ma rabaka aku manga manara gena yahiri.</s>
     </seg>
     <seg type="verse" id="b.ROM.2.16">
      <s id="b.ROM.2.16.1">Mutuwade done ma orasi o Gikimoi wosulo so o Yesus Kristus o nyawa yangodu manga dorou de manga loha, bai manga siningaka bai lo yaaakaka, ngaroko imamingihuka, duma qangodu gena asa wafanggali itotiai.</s>
      <s id="b.ROM.2.16.2">De ai demo magegena imatero de ma orasi o habari qaloloha ngohi tosihabari.</s>
     </seg>
     <seg type="verse" id="b.ROM.2.17">
      <s id="b.ROM.2.17.1">Ngini nako o Yahudika ma nyawa gena, ma ngale ngini masirete nitemo, "Ngohi manena o Yahudika ma nyawa moi, ena gena o Gikimoi Awi nyawa wahihiri moi."</s>
      <s id="b.ROM.2.17.2">De ma ngale ngini Una Awi bobita niopiricaya so nia giliri nisimane de nitemo, "Ngohi manena o Gikimoi Awi nyawa masirete."</s>
     </seg>
     <seg type="verse" id="b.ROM.2.18">
      <s id="b.ROM.2.18.1">De ngini lo Una Awi dupa nianakoka de Awi bobita inidotoka, so ngini aku niahiri o bi moi-moi o kia naga itotiai.</s>
     </seg>
     <seg type="verse" id="b.ROM.2.19">
      <s id="b.ROM.2.19.1">De nitemo ngini igogou nianako idodooha o nyawa Una iwinako waasi gena niadoto, maro o nyawa ipipilo niatuda.</s>
      <s id="b.ROM.2.19.2">Komagena lo ma ngeko idodooha so aku Una iwinako gena onaka niasikelelo, maro o nita moi o nyawa o bubutu ma rabaka yadisiwa.</s>
     </seg>
     <seg type="verse" id="b.ROM.2.20">
      <s id="b.ROM.2.20.1">De o nyawa ifufuma niadoto de lo o nyawa imadoto waasi gena aku niadoto, sababu ngini de o bobita o Gikimoino so o kanako itotiai gena nianakoka.</s>
     </seg>
     <seg type="verse" id="b.ROM.2.21">
      <s id="b.ROM.2.21.1">Ce!</s>
      <s id="b.ROM.2.21.2">Ngini gena ngaroko komagena o nyawa ma somoa niadoto bilasu o bobita o Gikimoino isigise, duma qadoohaso ngini masirete nisigisewa.</s>
      <s id="b.ROM.2.21.3">Ngini gena nidoto nitemo, "Upa nitosi."</s>
      <s id="b.ROM.2.21.4">Duma ngini masirete nitosi bai!</s>
     </seg>
     <seg type="verse" id="b.ROM.2.22">
      <s id="b.ROM.2.22.1">De ngini nitemo, "Upa nisundali."</s>
      <s id="b.ROM.2.22.2">Duma ngini masirete lo nisundali bai!</s>
      <s id="b.ROM.2.22.3">De ngini lo ngaroko o bi seri gena nioduhudu, duma o seri ma bi tahu de niakoora.</s>
     </seg>
     <seg type="verse" id="b.ROM.2.23">
      <s id="b.ROM.2.23.1">De lo ngini nia giliri nisimane nitemo, "Ngohi manena o Gikimoi Awi bobita tamake."</s>
      <s id="b.ROM.2.23.2">Duma o bobita magegena ngini nisigisewa nakoso komagena niholu Una niwihoromati.</s>
     </seg>
     <seg type="verse" id="b.ROM.2.24">
      <s id="b.ROM.2.24.1">Sababu ma ngale ngini nia manara komagena, so Una Awi Jaji ma Buku ma rabaka isilefo itemo, "Ma ngale o dorou ngini o Yahudika ma nyawa niaaka, so o nyawa ma somoa asa o Gikimoi Awi ronga ma dorou yogaka."</s>
     </seg>
     <seg type="verse" id="b.ROM.2.25">
      <s id="b.ROM.2.25.1">Ai edekati gena komanena: Ma ngale ngini o Yahudika ma nyawa o Gikimoi Awi nyawa masirete so ngini gena nimasunaka.</s>
      <s id="b.ROM.2.25.2">De magena ma faida ilamo nakoso Una Awi bobita gena niaaka.</s>
      <s id="b.ROM.2.25.3">Ngaroko komagena, duma nakoso ngini o bobita gena niaakawa, de ngini gena asa nidadi maro Una Awi nyawa qasowo so imatero maro o nyawa imasuna waasi.</s>
     </seg>
     <seg type="verse" id="b.ROM.2.26">
      <s id="b.ROM.2.26.1">Komagena, so nakoso o nyawa o Yahudika yasowo so imasuna waasi la kanaga o bobita o Gikimoino yaaka, de ona magena asa idadi maro Una Awi nyawa so imatero maro o nyawa imasusunaka.</s>
     </seg>
     <seg type="verse" id="b.ROM.2.27">
      <s id="b.ROM.2.27.1">De lo sababu ona gena ngaroko imasunawa duma o bobita gena yaaka qaputuru, so Una bilasu ngini magegena winisisala de winisifanggali de o dorou.</s>
      <s id="b.ROM.2.27.2">Sababu ngaroko ngini de o bobita yalelefo de lo nimasunaka, duma o bobita magegena niaakawa bai!</s>
     </seg>
     <seg type="verse" id="b.ROM.2.28">
      <s id="b.ROM.2.28.1">Komagena igogou, sababu o Yahudika ma nyawa ma duhutu eko o Gikimoi Awi nyawa ma duhutu gena upa ka cawali manga rohe yasuna.</s>
     </seg>
     <seg type="verse" id="b.ROM.2.29">
      <s id="b.ROM.2.29.1">Duma ma ngale o nyawa ona magegena la kanaga idadi Una Awi nyawa gena manga sininga ma rabaka o dorou qangodu Una Awi Gurumi gena wapikika.</s>
      <s id="b.ROM.2.29.2">Komagena wapikika, upa ka ma sababu o bobita o Gikimoino gena ona yamake, duma Awi Gurumi womanara manga siningaka.</s>
      <s id="b.ROM.2.29.3">O nyawa maro komagena yamake o giliri gena, upa nitemo o nyawano, duma ka cawali o Gikimoino.</s>
     </seg>
    </div>
    <div type="chapter" id="b.ROM.3">
     <seg type="verse" id="b.ROM.3.1">
      <s id="b.ROM.3.1.1">Nagala o nyawa kanaga itemo, "Awalele!</s>
      <s id="b.ROM.3.1.2">Nako komagena, de ma ngale ngomi gena o Yahudika ma nyawa de lo ngomi mimasunaka magena nagala ma faida ihiwa."</s>
     </seg>
     <seg type="verse" id="b.ROM.3.2">
      <s id="b.ROM.3.2.1">De ngohi tosango, komagenawa.</s>
      <s id="b.ROM.3.2.2">Kanaga igogou ma faida ilamo.</s>
      <s id="b.ROM.3.2.3">Ma nonoma o Yahudika ma nyawa ona magena iqomaka o Gikimoi Awi demo wahike de wasingangasuka.</s>
     </seg>
     <seg type="verse" id="b.ROM.3.3">
      <s id="b.ROM.3.3.1">So nagala o nyawa kanaga itemo kali, "Igogou, o Yahudika yamuruo naga o Gikimoi Awi demo gena yaakawa.</s>
      <s id="b.ROM.3.3.2">Ngaroko komagena, ma ngale ihiwa, Una Awi jaji upa wosiganapu."</s>
     </seg>
     <seg type="verse" id="b.ROM.3.4">
      <s id="b.ROM.3.4.1">De tosango kali, igogou komagenawa bai!</s>
      <s id="b.ROM.3.4.2">Ngaroko o nyawa yangodu-ngodu yatodamato, duma o Gikimoi gena salalu Awi jaji wosiganapu.</s>
      <s id="b.ROM.3.4.3">Kanaga Una Awi Jaji ma Buku ma rabaka isilefoka itemo, "Jou, Ani demo moi-moi gena o nyawa itemo qangodu itiai.</s>
      <s id="b.ROM.3.4.4">Nako Ngona inikalaki, salalu nasinako Ngona notiai."</s>
     </seg>
     <seg type="verse" id="b.ROM.3.5">
      <s id="b.ROM.3.5.1">De nagala kanaga o nyawa itemoli, "Nakoso ngomi o Yahudika ma nyawa o dorou miaaka, de mia gogoho maro komagena isikelelo foloi itiai o Gikimoi o bi moi-moi qangodu waaka igogou itiai.</s>
      <s id="b.ROM.3.5.2">Mutuwade nakoso ma ngale mia dorou so Una womisangisara, de magena waaka itiaiwa."</s>
      <s id="b.ROM.3.5.3">Yatotodamato manga demo gena komagena.</s>
     </seg>
     <seg type="verse" id="b.ROM.3.6">
      <s id="b.ROM.3.6.1">Ngone aku posango upa komagena bai!</s>
      <s id="b.ROM.3.6.2">Sababu itiaiwa, nakoso o Gikimoi ngomi o Yahudika ma nyawa womisangisarawa de kanaga o dunia ma nyawa moi wasangisarali.</s>
     </seg>
     <seg type="verse" id="b.ROM.3.7">
      <s id="b.ROM.3.7.1">Nagala o nyawa kanaga itemoli, "De nakoso ngohi itodamatoko, de ai gogoho maro komagena aku isikelelo idodooha o dodoto ma ngale o Gikimoi gena itotiai sidago lo o nyawa Una wisimulia.</s>
      <s id="b.ROM.3.7.2">Mutuwade Una magena bilasu ngohi woisisala kawa de woifanggali kawa de o dorou."</s>
     </seg>
     <seg type="verse" id="b.ROM.3.8">
      <s id="b.ROM.3.8.1">Ce!</s>
      <s id="b.ROM.3.8.2">Komagena de upa sidago ngohi totemo, "Hika la o dorou paaka, ma ngale o loha aku idadi, ena gena o Gikimoi wisimulia."</s>
      <s id="b.ROM.3.8.3">Awalele!</s>
      <s id="b.ROM.3.8.4">Komagena kanaga o nyawa ikalaki qabolo ngohika.</s>
      <s id="b.ROM.3.8.5">Igogou, nakoso ona magena la o Gikimoi wafanggali de o dorou gena asa itiai.</s>
     </seg>
     <seg type="verse" id="b.ROM.3.9">
      <s id="b.ROM.3.9.1">La komagena, nako ngomi o Yahudika ma nyawa gena o Gikimoi Awi simaka, ngomi lo de mia dorou so bilasu wafanggali de o dorou, imatero maro o Yahudika ma nyawa yasowo.</s>
      <s id="b.ROM.3.9.2">Sababu ngohi tasinako qabolo igogou, bai o Yahudi bai lo o Yahudi yasowo, o nyawa yangodu-ngodu gena manga sininga qatotorou yapareta.</s>
     </seg>
     <seg type="verse" id="b.ROM.3.10">
      <s id="b.ROM.3.10.1">Komagena isilelefo o Gikimoi Awi Jaji ma Buku ma rabaka itemo, "Kanaga o nyawa moi lo yahiwa manga sininga itiai o Gikimoika.</s>
     </seg>
     <seg type="verse" id="b.ROM.3.11">
      <s id="b.ROM.3.11.1">O nyawa moi lo yaakuwa ma ngale o Gikimoi wisihoda itiai.</s>
      <s id="b.ROM.3.11.2">O nyawa moi lo yadupawa igogou iwinako Una.</s>
     </seg>
     <seg type="verse" id="b.ROM.3.12">
      <s id="b.ROM.3.12.1">Yangodu o dorouku itura, ngodu manga faida ihiwa, o nyawa moi lo yaakawa o loha o dunia ma nyawaka.</s>
     </seg>
     <seg type="verse" id="b.ROM.3.13">
      <s id="b.ROM.3.13.1">Manga bicara qatorou, maro o boosu ma bou lo qatorou.</s>
      <s id="b.ROM.3.13.2">De manga demo gena yodupa yakulai o nyawa.</s>
      <s id="b.ROM.3.13.3">O dorou ilamo yaaka, maro o ngihia moi yabisa.</s>
     </seg>
     <seg type="verse" id="b.ROM.3.14">
      <s id="b.ROM.3.14.1">O galaki de kutuku manga uruno isupu.</s>
     </seg>
     <seg type="verse" id="b.ROM.3.15">
      <s id="b.ROM.3.15.1">Salalu imasidailako o nyawa yatooma.</s>
     </seg>
     <seg type="verse" id="b.ROM.3.16">
      <s id="b.ROM.3.16.1">Yasangisara de yabodito o nyawaka kiaka bato yahika.</s>
     </seg>
     <seg type="verse" id="b.ROM.3.17">
      <s id="b.ROM.3.17.1">Ma moi lo waasi yanako o dame ma rabaka ioho.</s>
     </seg>
     <seg type="verse" id="b.ROM.3.18">
      <s id="b.ROM.3.18.1">Manga sininga ma raba lo ihiwa o Gikimoi iwihoromati."</s>
     </seg>
     <seg type="verse" id="b.ROM.3.19">
      <s id="b.ROM.3.19.1">Igogou, ngone panako o Gikimoi Awi bobita moi-moi o Musa wosilelefo gena ma meta o nyawaka, la kanaga o bobita magenaka imasigocoho, so bilasu ona yosigise.</s>
      <s id="b.ROM.3.19.2">Ma ngale gena o nyawa moi lo yaakuwa yosango yotemo, "To ngohi ai sala ihiwa."</s>
      <s id="b.ROM.3.19.3">So o dunia ma bi nyawa, bai o Yahudika bai lo o Yahudika yasowo gena, yangodu de manga sala de manga dorou o Gikimoi Awi simaka.</s>
     </seg>
     <seg type="verse" id="b.ROM.3.20">
      <s id="b.ROM.3.20.1">Sababu o nyawa moi lo yaakuwa o bi bobita moi-moi qangodu gena yaaka itiai, so komagena akuwa manga sininga idadi itiai o Gikimoika.</s>
      <s id="b.ROM.3.20.2">Duma o Gikimoi Awi bobita ma ngale gena, nako pomadoto, magena ngone lo aku panako igogou ngone masirete lo de nanga dorouka.</s>
     </seg>
     <seg type="verse" id="b.ROM.3.22">
      <s id="b.ROM.3.22.1">Ngaroko komagena, ma ngeko idodooha so o Gikimoi aku wotemo o nyawa nanga sininga itiai Unaka gena, wasimane qaboloka.</s>
      <s id="b.ROM.3.22.2">Ma ngeko gena upa potemo o bi bobita moi-moi o Gikimoino gena ka qangodu paaka itiai, duma o nyawa la kanaga o Yesus Kristus wipiricayaka, ona magena aku o Gikimoi wotemo manga sininga itiai Unaka.</s>
      <s id="b.ROM.3.22.3">Ma ngale o ngeko komagena igogou iqomaka o Musa de o bi nabi isilefoka, de nakoso o Yahudika ma nyawa eko o Yahudika ma nyawa yasowo gena, ma ngeko magegena ma ngale o bi nyawa yangodu he ka imaketero.</s>
     </seg>
     <seg type="verse" id="b.ROM.3.23">
      <s id="b.ROM.3.23.1">Sababu igogou o nyawa ngone inangodu o dorou he paakaka, so yaakuwa pomatekerimoi dede o Gikimoi de Awi nita ma rabaka pomasikogoge.</s>
     </seg>
     <seg type="verse" id="b.ROM.3.24">
      <s id="b.ROM.3.24.1">De ka cawali Awi dupa masirete de lo Awi laha wonasidihike ngoneka, so asa Una waaka nanga sininga itiai, gena ma dodagi o Yesus Kristus ma ngale nanga dorou ma ija gena Una wosone, so ngone nanga dorouno aku wonapalako.</s>
     </seg>
     <seg type="verse" id="b.ROM.3.25">
      <s id="b.ROM.3.25.1">Una magegena o Gikimoi asa wisulo la wosone de Awi au ikopola, ma ngale ngone nanga dorou aku yapiki.</s>
      <s id="b.ROM.3.25.2">Nakoso o Jou Yesus nanga dagali powipiricaya, de o Gikimoi aku ngone wonasiapongu.</s>
      <s id="b.ROM.3.25.3">Komagena Una waaka la ma ngale ngone wonasikelelo igogou Una womanara itiai, ma orasi iqomaka ma Kristus wahino wosone waasi, de o Gikimoi wosabari so ma ngale o nyawa manga dorou gena wafanggali waasi.</s>
     </seg>
     <seg type="verse" id="b.ROM.3.26">
      <s id="b.ROM.3.26.1">Una wosabari de wotamaha sidago o orasi manena, ma ngale o nyawa manga dorou qangodu gena ma Kristus asa wahino la wosone.</s>
      <s id="b.ROM.3.26.2">Komagena lo Una wonasikelelo igogou womanara itiai, sababu o nyawa ngone nanga sininga itiai gena Una asa waaka, nakoso o Jou Yesus powipiricaya.</s>
     </seg>
     <seg type="verse" id="b.ROM.3.27">
      <s id="b.ROM.3.27.1">Nako komagena o Gikimoi waaka nanga sininga itiai, de ngone o nyawa paakuwa nanga giliri masirete posimane eko pomasihie, de potemo, "Ngohi manena o Gikimoi Awi bobita taaka itiai, so Una aku wotemo ai sininga itiai qabolo Unaka."</s>
      <s id="b.ROM.3.27.2">Komagenawa!</s>
      <s id="b.ROM.3.27.3">Sababu o Jou wositatapuka, nakoso o nyawa la kanaga o Jou Yesus wipiricayaka, de ona magena Una asa manga sininga waaka itotiai.</s>
     </seg>
     <seg type="verse" id="b.ROM.3.28">
      <s id="b.ROM.3.28.1">Komagena so ngone aku potemo Una waaka nanga sininga itiai, upa sababu Awi bobita paaka itiai, duma nakoso ngone o Jou Yesus powipiricaya bai!</s>
     </seg>
     <seg type="verse" id="b.ROM.3.29">
      <s id="b.ROM.3.29.1">De lo o Gikimoi gena upa ka cawali o Yahudika ma nyawa manga Gikimoi.</s>
      <s id="b.ROM.3.29.2">Hiwa!</s>
      <s id="b.ROM.3.29.3">Una gena igogou o Yahudika ma nyawa yasowo lo to ona magena manga Gikimoi.</s>
     </seg>
     <seg type="verse" id="b.ROM.3.30">
      <s id="b.ROM.3.30.1">Sababu igogou o Gikimoi gena ka womatengo so manga Gikimoi gena ka imaketero, de maro o Yahudika ma nyawa manga sininga waaka itiai nakoso o Jou Yesus wipiricayaka, komagena lo o Yahudika yasowo nakoso o Jou Yesus wipiricayaka.</s>
     </seg>
     <seg type="verse" id="b.ROM.3.31">
      <s id="b.ROM.3.31.1">So nakoso o nyawa kanaga itemo, "Nakoso ngone o Jou Yesus powipiricayaka, so o Gikimoi asa waaka nanga sininga itiai, de nagala ma ngale magena so ngone aku o bobita o Gikimoino gena paumoka, de upa he paaka."</s>
      <s id="b.ROM.3.31.2">De ngohi tosango, komagenawa bai!</s>
      <s id="b.ROM.3.31.3">Nakoso ngone o Jou Yesus powipiricayaka gena, bilasu o bobita o Gikimoino magena pamote de paaka qaloha.</s>
     </seg>
    </div>
    <div type="chapter" id="b.ROM.4">
     <seg type="verse" id="b.ROM.4.1">
      <s id="b.ROM.4.1.1">Hika pobicara ma ngale o Abraham, una magena nanga ete de nanga topora moi, awi jarita de idodooha o Gikimoi waaka to una awi sininga gena itiai.</s>
     </seg>
     <seg type="verse" id="b.ROM.4.2">
      <s id="b.ROM.4.2.1">Nakoso una magena awi moi-moi waaaka so awi sininga o Gikimoi aku waaka itiai, de una lo waaku awi giliri masirete wosimane wotemo, "Ma ngale ngohi ai manara masirete so ai sininga aku itiai o Gikimoika."</s>
      <s id="b.ROM.4.2.2">Duma waakuwa womasihie komagena o Gikimoi Awi simaka.</s>
     </seg>
     <seg type="verse" id="b.ROM.4.3">
      <s id="b.ROM.4.3.1">Sababu ngini bilasu niosininga ma ngale o Abraham una magena kanaga o Gikimoi Awi Jaji ma Bukuka isilelefo itemo, "O Abraham una magena o Gikimoi wipiricayaka, so o Gikimoi wotemo o Abraham gena awi sininga itiai Unaka."</s>
     </seg>
     <seg type="verse" id="b.ROM.4.4">
      <s id="b.ROM.4.4.1">Ngone o nyawa nakoso kanaga pomanara so o gaji pamake, de nanga siningaka akuwa potemo, "Ai gaji manena o ngongike moi."</s>
      <s id="b.ROM.4.4.2">Duma potemo, "Manena upa ka o ngongike moi, duma ai manara ma gaji so bilasu tamake."</s>
     </seg>
     <seg type="verse" id="b.ROM.4.5">
      <s id="b.ROM.4.5.1">Duma ma ngeko idodooha o Gikimoi waaka to ngone nanga sininga itiai gena upa ngone o nyawa nanga manara o bobita Unano paaaka so magena ma fanggali bilasu pamake.</s>
      <s id="b.ROM.4.5.2">Sababu ngone o nyawa de nanga manara o kia Una wodudupawa, so o bobita Unano gena akuwa paaka itiai.</s>
      <s id="b.ROM.4.5.3">So ka cawali o Jou Yesus powipiricayaka, de o Gikimoi aku wotemo ngone nanga sininga itiai Unaka, de ma ngeko komagena maro o ngongike moi so aku pamake.</s>
     </seg>
     <seg type="verse" id="b.ROM.4.6">
      <s id="b.ROM.4.6.1">Magena imatero de iqomaka o kia o Daud walefoka gena, ma ngale nyawa ngaroko kanaga o bobita o Gikimoino yaakawa, duma o Gikimoi gena waaka ona manga sininga itiai so asa yosanangika.</s>
      <s id="b.ROM.4.6.2">O Daud wotemo,</s>
     </seg>
     <seg type="verse" id="b.ROM.4.7">
      <s id="b.ROM.4.7.1">"O nyawa de manga dorou nakoso kanaga o Gikimoi waapongu de wapiki, ona igogou isanangi.</s>
     </seg>
     <seg type="verse" id="b.ROM.4.8">
      <s id="b.ROM.4.8.1">O nyawa nakoso de manga sala o Jou woholu wafanggali de Awi buku ma rabaka wapiki, ona igogou isanangi."</s>
     </seg>
     <seg type="verse" id="b.ROM.4.9">
      <s id="b.ROM.4.9.1">De nakoso ngone manena lo posanangi gena, upa ma ngale ka ngomi o Yahudika ma nyawa, duma ma ngale lo o Yahudika ma nyawa yasowo.</s>
      <s id="b.ROM.4.9.2">Sababu ngohi iqoma totemo qaboloka, "O Abraham una magena o Gikimoi wipiricayaka, so o Gikimoi wotemo o Abraham gena awi sininga itiai Unaka."</s>
     </seg>
     <seg type="verse" id="b.ROM.4.10">
      <s id="b.ROM.4.10.1">Hika ngini niosininga ma ngale ma orasi o Gikimoi wotemo o Abraham awi sininga gena itiaika.</s>
      <s id="b.ROM.4.10.2">Magena idadi upa ma orasi o Abraham womasuna qaboloka, duma ma orasi una womasuna waasi de o Gikimoi wipiricayaka.</s>
     </seg>
     <seg type="verse" id="b.ROM.4.11">
      <s id="b.ROM.4.11.1">Qabolo de o Gikimoi wisulo unaka la womasuna, de magena idadi o nonako moi igogou o Gikimoi wiqehe qaloha.</s>
      <s id="b.ROM.4.11.2">So o Abraham una magegena o nyawa ma somoa yaaka maro manga ngeko.</s>
      <s id="b.ROM.4.11.3">To una awi piricaya o Gikimoika gena yamote so maro o Abraham komagena lo ona, ngaroko imasuna waasi, duma o Gikimoi iwipiricaya ma ngale o Gikimoi aku waaka manga sininga itiai Unaka.</s>
     </seg>
     <seg type="verse" id="b.ROM.4.12">
      <s id="b.ROM.4.12.1">De komagena lo nakoso o Yahudika ma nyawa, ona upa ka cawali imasuna, duma kanaga o Gikimoi wipiricayaka, imatero maro o Abraham ma orasi womasuna waasi de o Gikimoi wipiricayaka.</s>
     </seg>
     <seg type="verse" id="b.ROM.4.13">
      <s id="b.ROM.4.13.1">Hika ngini iqoqomaka niosiningali o Gikimoi wojaji o dunia ma bi doku qangoduka gena o Abraham wihike de lo awi ngopa de awi danoku.</s>
      <s id="b.ROM.4.13.2">Upa sababu o Abraham o Gikimoi Awi bobita o Musa walelefo gena wamote, duma una o Gikimoi wipiricaya so o Gikimoi awi sininga waaka itiai Unaka.</s>
     </seg>
     <seg type="verse" id="b.ROM.4.14">
      <s id="b.ROM.4.14.1">Upa sidago to Una Awi jaji magena ka cawali o nyawa ona magena Awi bobita yaaaka aku yamake.</s>
      <s id="b.ROM.4.14.2">Nakoso komagena, kanaga ona manga piricaya Unaka de Awi jaji onaka magena ma faida asa ihiwa.</s>
     </seg>
     <seg type="verse" id="b.ROM.4.15">
      <s id="b.ROM.4.15.1">De lo igogou nakoso ngone nanga manara ma fanggali pamake gena, bilasu o Gikimoi Awi doosa pamake, sababu ngone inangodu Awi bobita gena patilakuka.</s>
      <s id="b.ROM.4.15.2">(Nakoso Awi bobita ihiwa gena, ngone lo patilakuwa.</s>
      <s id="b.ROM.4.15.3">Duma kanaga de Awi bobita so magena patilaku bai!)</s>
     </seg>
     <seg type="verse" id="b.ROM.4.16">
      <s id="b.ROM.4.16.1">La komagena so Una waaka nanga sininga itiai Unaka nakoso Una powipiricayaka, la ma ngale komagena idadi, upa sababu nanga manara ma fanggali, duma Awi dupa so maro o ngongike moi ngone wonahike.</s>
      <s id="b.ROM.4.16.2">Komagena Una Awi jaji o Abrahamka gena isidumu o Abraham awi ngopa de awi dano yangoduka.</s>
      <s id="b.ROM.4.16.3">So upa ka cawali o Yahudika ma nyawa, duma o nyawa ma somoa ngaroko ona o Yahudika yasowo lo manga sininga waaka itiai Unaka, nakoso ona maro o Abraham so ona lo o Gikimoi wipiricayaka.</s>
      <s id="b.ROM.4.16.4">O Abraham awi piricaya o Gikimoika gena maro o ngeko moi so bilasu ngone inangodu lo pamote.</s>
     </seg>
     <seg type="verse" id="b.ROM.4.17">
      <s id="b.ROM.4.17.1">Magena imatero maro o kia iqomaka isilelefo o Gikimoi Awi Jaji ma Bukuka itemo, "Ngohi tonijaji igogou ngona gena asa nodadi o bi bangsa yadadala manga ete de manga topora."</s>
      <s id="b.ROM.4.17.2">Magena o Gikimoi Awi jaji masirete de o Abraham asa Una wipiricayaka.</s>
      <s id="b.ROM.4.17.3">Una wanako o Gikimoi waaku o nyawa isosone wasioho kali de lo nako ka cawali wosulo de o bi moi-moi o kia naga ihihiwa lo aku wosidadi.</s>
     </seg>
     <seg type="verse" id="b.ROM.4.18">
      <s id="b.ROM.4.18.1">O Abraham una magena, ngaroko o Gikimoi Awi jaji ma ganapu gena wakelelo waasi, duma una asa wongongano igogou o Gikimoi Awi jaji magena done asa wosiganapu.</s>
      <s id="b.ROM.4.18.2">Komagena so una magena asa wodadi o bi bangsa yadadala manga ete de manga topora, ka imatero de iqomaka o Gikimoi wojaji wotemo, "Done to ngona ani ngopa de ani danoku gena yadala icarawa imatero maro o bi ngoma o dipaka."</s>
     </seg>
     <seg type="verse" id="b.ROM.4.19">
      <s id="b.ROM.4.19.1">De o orasi magegena o Abraham gena awi umuru he yadangade o taungu o ratu moi de lo wipereki, so waaku kawa o ngopa wamake, imatero isosone so imanara yaaku kawa.</s>
      <s id="b.ROM.4.19.2">De komagena lo ma peqeka ongo Sara lo mopuo kawa.</s>
      <s id="b.ROM.4.19.3">Ngaroko he wanakoka komagena, duma una o Gikimoi wipiricaya womatoguwa.</s>
     </seg>
     <seg type="verse" id="b.ROM.4.20">
      <s id="b.ROM.4.20.1">Awi sininga ma rabaka o Gikimoika widodatowa, duma o Gikimoi wipiricaya foloi qaputuru ma ngale Una Awi jaji gena igogou done wasiganapu de magegena una o Gikimoi Awi ronga wosilamo,</s>
     </seg>
     <seg type="verse" id="b.ROM.4.21">
      <s id="b.ROM.4.21.1">de lo wanako igogou-gogou o kia naga o Gikimoi wojajaji magena lo waaku ka waaka.</s>
     </seg>
     <seg type="verse" id="b.ROM.4.22">
      <s id="b.ROM.4.22.1">Mutuwade o Gikimoi asa wotemo o Abraham awi sininga gena itiai Unaka.</s>
     </seg>
     <seg type="verse" id="b.ROM.4.23">
      <s id="b.ROM.4.23.1">O demo ma ngale o Abraham gena, "O Gikimoi wotemo o Abraham gena awi sininga itiai Unaka," komagena isilefo upa ka cawali ma ngale una magegena,</s>
     </seg>
     <seg type="verse" id="b.ROM.4.24">
      <s id="b.ROM.4.24.1">duma ma ngale lo ngone manena.</s>
      <s id="b.ROM.4.24.2">Sababu ngone lo nakoso kanaga powipiricaya o Gikimoika, o Yesus nanga Jou Una o sone ma rabano iwisiooho kali, de o Gikimoi gena wotemo ngone lo nanga sininga itiai Unaka.</s>
     </seg>
     <seg type="verse" id="b.ROM.4.25">
      <s id="b.ROM.4.25.1">O Jou Yesus gena ma ngale to ngone nanga dorou iwitoomaka de lo iwisioho kali, ma ngale o Gikimoi aku waaka la ngone nanga sininga itiai Unaka.</s>
     </seg>
    </div>
    <div type="chapter" id="b.ROM.5">
     <seg type="verse" id="b.ROM.5.1">
      <s id="b.ROM.5.1.1">Nakoso ngone kanaga o Jou Yesus powipiricayaka, sidago lo o Gikimoi waaka nanga sininga itiai Unaka.</s>
      <s id="b.ROM.5.1.2">De lo sababu o Yesus Kristus nanga Jou wosone, so ngone asa dede o Gikimoi pomatekekadame.</s>
     </seg>
     <seg type="verse" id="b.ROM.5.2">
      <s id="b.ROM.5.2.1">De lo ma ngale ngone o Jou Yesus powipiricayaka so Una waaka sidago lo ngone aku panako igogou idodooha o Gikimoi Awi laha ma lamo ngoneka.</s>
      <s id="b.ROM.5.2.2">De ngone gena asa nanga sininga qanali, sababu pongongano igogou dede o Gikimoi done pogoge Awi nita ma rabaka.</s>
     </seg>
     <seg type="verse" id="b.ROM.5.3">
      <s id="b.ROM.5.3.1">De komagena lo ngone inanali, nakoso ma ngale o Jou Yesus powipiricayaka, so kanaga ngone inasisangisara.</s>
      <s id="b.ROM.5.3.2">Sababu ngone panako nakoso inasangisara, so nanga piricaya asa foloisi idadi qaputuru so o sangisara gena pamoku.</s>
     </seg>
     <seg type="verse" id="b.ROM.5.4">
      <s id="b.ROM.5.4.1">De nakoso kanaga o sangisara gena idadi pamoku, de ma ngale ngone gena o Gikimoi asa wosanangi.</s>
      <s id="b.ROM.5.4.2">De lo nakoso kanaga ma ngale ngone Una wosanangi, de ngone asa foloisi pongongano done idadi dede Una pomatekesikogoge.</s>
     </seg>
     <seg type="verse" id="b.ROM.5.5">
      <s id="b.ROM.5.5.1">De sababu ngone nanga ngongano komagena, so ngone lo asa upa he nanga sininga itura, ma sababu o Gikimoi Awi Gurumi Qatetebi wonahikeka so nanga sininga ma rabaka igogou panako Awi dodara gena wonahike ifoloi ngoneka.</s>
     </seg>
     <seg type="verse" id="b.ROM.5.6">
      <s id="b.ROM.5.6.1">Ngohi totemo komagena, sababu ma orasi o Gikimoi wositatapuka ma Kristus asa kanaga wosone ma ngale ngone, ma orasi kiaka ngone paakuwa nanga dorouno pomapalako de nanga manara o kia o Gikimoi wodudupawa.</s>
     </seg>
     <seg type="verse" id="b.ROM.5.7">
      <s id="b.ROM.5.7.1">Nagala mamoi-mamoi aku idadi o nyawa kanaga ibarani cawali o nyawa awi sininga qaloloha gena sidago una womasosone.</s>
      <s id="b.ROM.5.7.2">Nakoso ma ngale o nyawa ngaroko manga sininga itotiai gena, igogou o nyawa lo isusa pamake kanaga ona yodupa yosone.</s>
     </seg>
     <seg type="verse" id="b.ROM.5.8">
      <s id="b.ROM.5.8.1">Duma o Gikimoi gena ma ngeko idodooha kanaga wonasikelelo Awi dodara ngoneka, ena gena ngaroko ngone podupasi o dorou paaka, duma ma ngale ngone gena ma Kristus asa ka wosone.</s>
     </seg>
     <seg type="verse" id="b.ROM.5.9">
      <s id="b.ROM.5.9.1">So igogou ma Kristus gena wisulo la wosone de Awi au ikopola, ma ngale ngone nanga dorou aku wapiki de lo o Gikimoi aku waaka nanga sininga itotiai.</s>
      <s id="b.ROM.5.9.2">Mutuwade ngone panako igogou done ma orasi o Gikimoi o nyawa manga loha de manga dorou wafanggali, de ngone upa lo Una wonadoosa de wonasangisara bai!</s>
     </seg>
     <seg type="verse" id="b.ROM.5.10">
      <s id="b.ROM.5.10.1">Sababu ngaroko ngone Una powilawangi, duma ma Ngopa wisulo la wosone, so o Gikimoi dede ngone asa pomarimoi de pomakadame kali.</s>
      <s id="b.ROM.5.10.2">Nako komagena, de foloili igogou Awi Ngopa gena asa ngone nanga dorouno wonasisalamati, sababu Una gena wisioho kali.</s>
     </seg>
     <seg type="verse" id="b.ROM.5.11">
      <s id="b.ROM.5.11.1">De upa kamagena, duma ma boboloi ma ngale o Gikimoi gena ngone inanali kali, sababu o Yesus Kristus nanga Jou waaka so ngone gena igogou dede o Gikimoi aku pomarimoi de pomakadame kali.</s>
     </seg>
     <seg type="verse" id="b.ROM.5.12">
      <s id="b.ROM.5.12.1">O bi moi-moi iqomaka talefo gena ma ngale komanena: Hika positetero nanga ete de nanga topora ma nonoma gena, o Adam de ma Kristus.</s>
      <s id="b.ROM.5.12.2">O dunia ma bi nyawa yangodu to ona manga dorou manga sininga ma rabaka gena ma sihino o nyawa womatengo gena o Adamno.</s>
      <s id="b.ROM.5.12.3">Komagena so maro una magena de awi dorou so wosone, komagena o nyawa ma binuka ona yangodu-ngodu lo aku yosoneka.</s>
     </seg>
     <seg type="verse" id="b.ROM.5.14">
      <s id="b.ROM.5.14.1">Ma orasi iqomaka o Adam wooho, duma o Gikimoi Awi bobita wisingangasu waasi o Musaka, de kanaga o dunia ma bi nyawa yangodu de manga dorouka.</s>
      <s id="b.ROM.5.14.2">De ngaroko Awi bobita gena isilefo waasi so o nyawa manga dorou magena yaeto waasi eko ona yasisala waasi, duma ngone panako igogou ona yangodu de manga dorou, sababu o orasi magena lo yangodu bilasu isone.</s>
      <s id="b.ROM.5.14.3">Maro o sone ma pareta ma rabano yaakuwa isupu.</s>
      <s id="b.ROM.5.14.4">Komagena ngaroko kanaga yamuruo naga o bobita o Gikimoino yatilakuwa so imaterowa de o Adam, duma ona magena lo yangodu isone.</s>
      <s id="b.ROM.5.14.5">Komagena imadadi, sababu maro ma Kristus gena wahino de Awi manara de ma sopo o bi nyawa yangoduka, komagena lo o Adam.</s>
     </seg>
     <seg type="verse" id="b.ROM.5.15">
      <s id="b.ROM.5.15.1">Hika o nyawa yasinoto manga manara ma sopo gena positetero.</s>
      <s id="b.ROM.5.15.2">Nako o Adam gena, una o dorou waaka so ma ngale magena igogou o bi nyawa yangodu isone.</s>
      <s id="b.ROM.5.15.3">De nako o Yesus Kristus gena, Una waaka so o Gikimoi Awi laha gena aku wonahike ifoloi ngoneka, so magena lo ma ngale ifoloisi ilamo de qaloha o bi nyawa yangoduka.</s>
      <s id="b.ROM.5.15.4">So o Adam awi manara ma sopo o nyawaka gena imaketerowa de ma Kristus Awi manara ma sopo o nyawaka.</s>
     </seg>
     <seg type="verse" id="b.ROM.5.16">
      <s id="b.ROM.5.16.1">De lo ma ngale o Adam o dorou waaka, so o Gikimoi bilasu o nyawa manga dorou wafanggali sidago lo wotemo bilasu o nyawa wasisangisara.</s>
      <s id="b.ROM.5.16.2">Ngaroko komagena, ma ngale o nyawa o dorou yaaka so Una Awi laha bilasu wasitodihike sidago lo wotemo bilasu waaka manga sininga itotiai.</s>
      <s id="b.ROM.5.16.3">So komagena lo o Adam awi manara ma sopo gena imaketero lo waali de ma Kristus Awi manara ma sopo.</s>
     </seg>
     <seg type="verse" id="b.ROM.5.17">
      <s id="b.ROM.5.17.1">Igogou, ma ngale o nyawa womatengo o orasi moi o dorou waaka so o bi nyawa yangodu bilasu isone.</s>
      <s id="b.ROM.5.17.2">Ngaroko komagena, duma igogouli ma ngale o Gikimoi Awi laha wasitodihike o nyawaka de lo waaka manga sininga itiai Unaka, so ona aku yooho ikokakali, sababu Una magena o nyawa womatengo Awi manara ma ngale ona yangoduka.</s>
     </seg>
     <seg type="verse" id="b.ROM.5.18">
      <s id="b.ROM.5.18.1">La komagena maro o nyawa womatengo kanaga ma moiku o dorou waaka so ma ngale una magena o Gikimoi wotemo bilasu o nyawa yangodu wasangisara, komagena lo o nyawa womatengoli kanaga waaka itiai so ma ngale una magena o Gikimoi wotemo bilasu waaka o nyawa yangodu manga sininga itiai sidago lo yaaku yooho ka sidutu ikakali.</s>
     </seg>
     <seg type="verse" id="b.ROM.5.19">
      <s id="b.ROM.5.19.1">De lo maro o nyawa womatengo kanaga woholu o Gikimoi wisigise so yangodu idadi o nyawa ma dorou, komagena lo o nyawa womatengoli kanaga wodupa o Gikimoi wisigise so yangodu idadi o nyawa manga sininga itotiai Unaka.</s>
     </seg>
     <seg type="verse" id="b.ROM.5.20">
      <s id="b.ROM.5.20.1">Komagena so o bobita o Gikimoino gena ma ngale o nyawa manga dorou ma lamo asa aku yanako.</s>
      <s id="b.ROM.5.20.2">De ngaroko o nyawa foloisi o dorou yaaka, duma o Gikimoi Awi laha ka ifoloisi wahike.</s>
     </seg>
     <seg type="verse" id="b.ROM.5.21">
      <s id="b.ROM.5.21.1">La maro o nyawa o dorou yaaka sidago lo bilasu isone, komagena lo Una Awi laha wasitodihike so wotemo bilasu waaka o nyawa yangodu manga sininga itiai sidago lo yaaku yooho ka sidutu ikakali, sababu o Yesus Kristus nanga Jou Awi manara ma ngale onaka.</s>
     </seg>
    </div>
    <div type="chapter" id="b.ROM.6">
     <seg type="verse" id="b.ROM.6.1">
      <s id="b.ROM.6.1.1">Ma ngale o moi-moi iqomaka talefoka gena nagala o nyawa kanaga itemo, "Igogou, ngaroko o nyawa ngone manena o dorou paaka, duma o Gikimoi Awi laha gena wonasitodihikeka.</s>
      <s id="b.ROM.6.1.2">So nagala ka qaloha nakoso ngone lo o dorou paakasi la ma ngale Awi laha magena lo ifoloisi wonasitodihike."</s>
     </seg>
     <seg type="verse" id="b.ROM.6.2">
      <s id="b.ROM.6.2.1">De ngohi tosango, hiwa!</s>
      <s id="b.ROM.6.2.2">Komagena itiaiwa nakoso ngone o dorou paakasi, sababu nanga dupa qatotorou gena inababaja.</s>
      <s id="b.ROM.6.2.3">So o dorou magena bilasu ngone he pomaha-maha kawa, imatero maro o sone ma bake so yaaku kawa o sulo moi lo isigise.</s>
     </seg>
     <seg type="verse" id="b.ROM.6.3">
      <s id="b.ROM.6.3.1">Hika ngini nimasininga, ma orasi ngone de o Yesus Kristus Awi ronga inasiosi gena, ma ngale o nonako moi o nyawaka ma orasi Una ngo wosone gena ngone dede Una pomarimoika.</s>
     </seg>
     <seg type="verse" id="b.ROM.6.4">
      <s id="b.ROM.6.4.1">So ma orasi ngone inaosi, de komagena maro ngone dede Una pomatekesikosone sidago lo inapoosuka.</s>
      <s id="b.ROM.6.4.2">La ma ngale ngone o dorou pomaha-maha kawa, de maro ma Kristus de ma Baba Awi kuasa ilalamo so o sone ma rabano wisioho kali, komagena lo o ngeko qamomuane ma rabaka pooho.</s>
     </seg>
     <seg type="verse" id="b.ROM.6.5">
      <s id="b.ROM.6.5.1">Sababu igogou, nakoso komagena o dorou pomaha-maha kawa gena, ngone dede Una asa pomarimoika ma orasi Una wosone.</s>
      <s id="b.ROM.6.5.2">So igogou maro Una so wisioho kali, de komagena lo waaka so ngone o ngeko qamomuane ma rabaka pamote.</s>
     </seg>
     <seg type="verse" id="b.ROM.6.6">
      <s id="b.ROM.6.6.1">Tanu ngini niosininga kali, o ngeko iqoqoma pamomote gena nanga sininga ma dupa qatotorou magena ma kuasa isisaka, sababu Una wisangahadika, la ma ngale nanga ngeko qatotorou gena inakuasa kawa so upa he pamote kali.</s>
      <s id="b.ROM.6.6.2">De lo o dorou gena inapareta kawa, so upa he posigise.</s>
      <s id="b.ROM.6.6.3">Maro o gilalo moi bilasu ma tuangi awi dupa wosigise gena, he komagena kawa.</s>
     </seg>
     <seg type="verse" id="b.ROM.6.7">
      <s id="b.ROM.6.7.1">Upa he nanga dupa qatotorou posigise kali, sababu magena yaaku kawa ngone inapareta, maro o sone ma bake so yaaku kawa o sulo moi isigise.</s>
     </seg>
     <seg type="verse" id="b.ROM.6.8">
      <s id="b.ROM.6.8.1">De lo ngone maro dede ma Kristus pomatekesikosone, so ngone lo popiricaya igogou done asa kanaga dede Una pomatekesikooho.</s>
     </seg>
     <seg type="verse" id="b.ROM.6.9">
      <s id="b.ROM.6.9.1">Ngone panako ma Kristus o sone ma rabano wisioho kali gena, igogou Una asa wosone kawa.</s>
      <s id="b.ROM.6.9.2">Ena gena, imatero de o sone ma buturu gena wipareta kawa.</s>
     </seg>
     <seg type="verse" id="b.ROM.6.10">
      <s id="b.ROM.6.10.1">Una wosone ka ma moi ma ngale o nyawa manga dorou.</s>
      <s id="b.ROM.6.10.2">Duma kanaga Una wooho kali gena, wooho la ma ngale o Gikimoi iwisihoromati.</s>
     </seg>
     <seg type="verse" id="b.ROM.6.11">
      <s id="b.ROM.6.11.1">Komagena tanu ngini lo nimasininga la nia dupa qatotorou masirete inibabaja gena, he niomaha-maha kawa, maro o sone ma bake so o sulo moi lo yaakuwa isigise.</s>
      <s id="b.ROM.6.11.2">Duma ngini de o Yesus Kristus nimarimoika, so tanu ngini o ngeko qamomuane ma rabaka nioho la niadupa gena ka o Gikimoi niwisigise.</s>
     </seg>
     <seg type="verse" id="b.ROM.6.12">
      <s id="b.ROM.6.12.1">Komagena so ngini magena bilasu o dorou ma pareta gena niaholu de niodupa kawa.</s>
      <s id="b.ROM.6.12.2">Upa sidago nia dupa moi-moi qatotorou gena niaakali.</s>
     </seg>
     <seg type="verse" id="b.ROM.6.13">
      <s id="b.ROM.6.13.1">De lo ngini bilasu o moi-moi qangodu niaaaka gena upa nimote o dorou moi-moi igoge nia sininga ma rabaka, ma ngale o dorou moi lo upa niaaka.</s>
      <s id="b.ROM.6.13.2">Duma nimote la niaaaka gena maro o kia o Gikimoi wodudupa, la ngini lo imatero de asa ka o sone ma rabano nisioho kali.</s>
      <s id="b.ROM.6.13.3">De o moi-moi nia sininga ma rabaka la niaaaka gena, qangodu nisimaha de nisidailako ma ngale o moi-moi itotiai magena niaaka.</s>
     </seg>
     <seg type="verse" id="b.ROM.6.14">
      <s id="b.ROM.6.14.1">O dupa qatotorou nakoso kanaga inibajasi la o dorou ngini niaaka kali, gena maro ma tuangi moi kanaga awi gilalo wapareta.</s>
      <s id="b.ROM.6.14.2">Duma ngini gena komagena kawa.</s>
      <s id="b.ROM.6.14.3">Sababu ma ngale ngini nia sininga itiai o Gikimoika gena o bobita o Gikimoino bilasu he niacoho kawa, duma o Gikimoi Awi laha winisidumu nginika so niputuruka, sidago aku Awi bobita niaaka de o dupa qatotorou gena niaaka kawa.</s>
     </seg>
     <seg type="verse" id="b.ROM.6.15">
      <s id="b.ROM.6.15.1">Ma ngale magegena nagala o nyawa kanaga itemo, "Ce!</s>
      <s id="b.ROM.6.15.2">Sababu ngone o bobita o Gikimoino bilasu he pomasigocoho kawa, duma ngoneka o Gikimoi Awi laha wonasidumu de wonasiputuruka, so nagala ka qaloha ngone o dorou paakasi."</s>
      <s id="b.ROM.6.15.3">De ngohi tosango, hiwa bai!</s>
      <s id="b.ROM.6.15.4">Upa komagena!</s>
     </seg>
     <seg type="verse" id="b.ROM.6.16">
      <s id="b.ROM.6.16.1">Bilasu niosininga kasi nakoso kanaga ngini masirete nimahike o nyawa moika ma ngale ka una niwisigise, maro o gilalo moi bilasu ma tuangi wisigise, de ngini gena igogou nidadi o nyawa una magena awi gilalo niwisigogigise.</s>
      <s id="b.ROM.6.16.2">Komagena ngini lo aku nimasimaha la maro o dorou ma gilalo de nisigise, so done ngini de o Gikimoi nimakitinga ikakali, eko maro o gilalo ma loha la o Gikimoi niwisigise so waaka nia sininga itiai Unaka.</s>
     </seg>
     <seg type="verse" id="b.ROM.6.17">
      <s id="b.ROM.6.17.1">Duma ngohi ai sukuru tatide o Gikimoika, sababu ngaroko ngini iqomaka imatero de o dorou ma gilalo so ka o dorou niosigise, duma ngini o orasi manena de nia sininga igogou nisigise o dodoto o Gikimoino la magena inidoto nginika.</s>
     </seg>
     <seg type="verse" id="b.ROM.6.18">
      <s id="b.ROM.6.18.1">De ngini o Gikimoi winisiputuru so upa he o dorou niodupa de niaaka kali, duma maro lo o gilalo so ngini o bi moi-moi o kia itotiai gena ka niaaka.</s>
     </seg>
     <seg type="verse" id="b.ROM.6.19">
      <s id="b.ROM.6.19.1">Komagena so ngohi tosiade-ade maro o gilalo, sababu kanaga isusa nisihoda.</s>
      <s id="b.ROM.6.19.2">Iqomaka ngini o moi-moi nia sininga ma rabaka sidago lo o moi-moi qangodu niaaaka gena nimasimaha la o nyafusu ma dorou niaaka, sidago lo niaaka de ma boloika.</s>
      <s id="b.ROM.6.19.3">Komagena lo o orasi manena tanu ngini lo nimasimaha la o moi-moi itotiai gena niaaka, la ma ngale nia manara ma rabaka o kia niaaka maro o Gikimoi Awi nyawa masirete.</s>
     </seg>
     <seg type="verse" id="b.ROM.6.20">
      <s id="b.ROM.6.20.1">Sababu bilasu nisihoda iqomaka ngini nimasimaha maro o gilalo la o dorou nisigise, de upa he o moi-moi itotiai niaaka.</s>
     </seg>
     <seg type="verse" id="b.ROM.6.21">
      <s id="b.ROM.6.21.1">Duma ngini nia manara gena ma sopo qaloloha niamakewa, de o orasi manena ma ngale magegena ngini ka nimaqe.</s>
      <s id="b.ROM.6.21.2">Nia manara ma sopo ma ngale gena ka cawali o oho ka sidutu ikakali gena niamake waasi so ngini de o Gikimoi nimakitingasi.</s>
     </seg>
     <seg type="verse" id="b.ROM.6.22">
      <s id="b.ROM.6.22.1">Ngaroko komagena niaaka, duma ngini o orasi manena o Gikimoi winisiputuruka, so upa niodupali o dorou niaaka kali de lo nidadi maro to Una Awi gilalo masirete winipopareta.</s>
      <s id="b.ROM.6.22.2">So ngini gena nia sopo qaloloha aku niamake, de ma ngale nidadi maro o Gikimoi Awi nyawa masirete sidago lo o oho ka sidutu ikakali niamake.</s>
     </seg>
     <seg type="verse" id="b.ROM.6.23">
      <s id="b.ROM.6.23.1">So upa sidago ngone potemo, "Nagala qaloha so ngone o dorou ka paakasi."</s>
      <s id="b.ROM.6.23.2">Sababu o dorou ma manara ma sopo gena ka cawali o oho ka sidutu ikakali niamake waasi so ngini de o Gikimoi nimakitingaka.</s>
      <s id="b.ROM.6.23.3">Ngaroko komagena, duma o Gikimoi ngone wonasitodihike o oho ka sidutu ikakali, ka cawali nakoso ngone dede o Yesus Kristus nanga Jou pomatekerimoika.</s>
     </seg>
    </div>
    <div type="chapter" id="b.ROM.7">
     <seg type="verse" id="b.ROM.7.1">
      <s id="b.ROM.7.1.1">Ai dodiao nipipiricaya, ma ngale ngini gena o bobita o Gikimoino magena igogou nianako qaboloka, so tanu niosininga o nyawa la kanaga o bobita gena bilasu yaaka ma deka maro kiaka ona magena ka yoohosi.</s>
     </seg>
     <seg type="verse" id="b.ROM.7.2">
      <s id="b.ROM.7.2.1">Hika tosiade-ade kali, nako o bobita gena o ngopeqeka moi bilasu de ami rokaka mogoge, de upa mowiholu ma deka una ka woohosi.</s>
      <s id="b.ROM.7.2.2">Duma nakoso wosoneka gena, muna o bobita magena he mipalakoka, so upa de mamote.</s>
     </seg>
     <seg type="verse" id="b.ROM.7.3">
      <s id="b.ROM.7.3.1">Komagena so o nyawa itemo nakoso o ngopeqeka moi ngaroko ami roka woohosi, duma kanaga mogoge dede yanau moili, muna magegena mosundali gena o dorou maakaka.</s>
      <s id="b.ROM.7.3.2">Duma nakoso kanaga ami roka ma duhutu gena wosone, de muna gena maro o bobita magenano asa mipalako, de upa he mamote.</s>
      <s id="b.ROM.7.3.3">So ngaroko yanau moili mowikawi kali, de upa he itemo muna magena mosundali eko o dorou maaka.</s>
     </seg>
     <seg type="verse" id="b.ROM.7.4">
      <s id="b.ROM.7.4.1">Ai dodiao nipipiricaya, komagena lo ma ngale o Gikimoi waaka to ngini nia sininga itiai Unaka.</s>
      <s id="b.ROM.7.4.2">Ngini magegena lo o bobita o Gikimoino gena bilasu niaaka kawa, sababu ngini maro dede ma Kristus nimatekesikosoneka.</s>
      <s id="b.ROM.7.4.3">Gena maro o ngopeqeka moi ami roka kanaga wosoneka, so muna magena o kawi ma bobita gena bilasu mamote kawa, de aku yanau moili mowikawi de to una awi ngopa mosibuo.</s>
      <s id="b.ROM.7.4.4">Komagena lo ngini maro nipalakoka, so aku nidadi ma Kristus Awi nyawa.</s>
      <s id="b.ROM.7.4.5">Una gena o soneno wisioho kali ma ngale o manara itotiai niaaka so o Gikimoi niwisihoromati.</s>
     </seg>
     <seg type="verse" id="b.ROM.7.5">
      <s id="b.ROM.7.5.1">Totemo komagena sababu ma orasi iqoqomaka ngone o dorou nanga sininga ma rabano podupa paaka de o bobita o Gikimoino panakoka, so nanga dupa o dorou paaaka gena idadi foloisi qaputuru sidago lo o moi-moi paaaka magena ma sopo qatotorou so ngone dede o Gikimoi pomakitingaka.</s>
     </seg>
     <seg type="verse" id="b.ROM.7.6">
      <s id="b.ROM.7.6.1">Ngaroko iqomaka o bobita o Gikimoino panakoka de bilasu paaka, duma ngone o orasi manena upa he magena paaka kali.</s>
      <s id="b.ROM.7.6.2">Sababu nako o bobita ngone inapareta kawa, so maro posone de o bobita magenano inapalakoka.</s>
      <s id="b.ROM.7.6.3">So ngone asa o bobita o Gikimoino paaka ma ngale nanga sininga itiai Unaka, o ngeko iqoqoma magena he pamote kawa.</s>
      <s id="b.ROM.7.6.4">De nako o Gikimoi powileleani gena, o orasi manena aku o ngeko qamomuane moi pamote de potemo, "O Jou Awi Gurumi ai sininga ma rabaka, so Una magegena waaka ai sininga itiai Unaka."</s>
     </seg>
     <seg type="verse" id="b.ROM.7.7">
      <s id="b.ROM.7.7.1">Nagala o nyawa kanaga itemo, "Nako ani demo magena de ma ngale o bobita o Gikimoino gena nanga dupa inasikelelo sidago o dupa qatotorou isigaro la o dorou paaka, so o bobita gena asa qatorouka."</s>
      <s id="b.ROM.7.7.2">De ngohi tosango, komagenawa bai!</s>
      <s id="b.ROM.7.7.3">Duma nako ngohi gena tanakowa igogou asa o dorou taakaka, ka cawali o bobita o Gikimoino ngohi idotoka.</s>
      <s id="b.ROM.7.7.4">Ena gena, ngohi asa tanako igogou nakoso todesere de magena o dorou taaka, ka cawali o bobita o Gikimoino o Musa walelefo itemo, "Upa ngini nitesere."</s>
     </seg>
     <seg type="verse" id="b.ROM.7.8">
      <s id="b.ROM.7.8.1">Sababu o bobita itemo komagena, so ngohi ai dupa qatotorou aku isikelelo sidago ai sininga ma rabaka asa qatesere.</s>
      <s id="b.ROM.7.8.2">Duma nako o bobita komagena ihiwa, de ngone nanga dupa qatotorou akuwa inasikelelo.</s>
     </seg>
     <seg type="verse" id="b.ROM.7.9">
      <s id="b.ROM.7.9.1">Iqoma gena o bobita o Gikimoino tanako waasi, so ngohi masirete ai oho ma rabaka imatero maro ai dorou ihiwa.</s>
      <s id="b.ROM.7.9.2">Ngaroko komagena, duma ma orasi ngohi asa o bobita gena tanako, de ai dupa qatotorou aku isikelelo sidago ai sininga ma rabaka itemo, "Ce!</s>
      <s id="b.ROM.7.9.3">Ngohi gena o Gikimoi Awi simaka igogou kanaga de ai dorouka bai!</s>
      <s id="b.ROM.7.9.4">So igogou Una ngohi woihike woholu o oho ka sidutu ikakali."</s>
     </seg>
     <seg type="verse" id="b.ROM.7.10">
      <s id="b.ROM.7.10.1">So komagena o bobita la kanaga totemo, nako taaka, de nagala ai dorou moi lo aku ihiwa de o oho ka sidutu ikakali gena tamake.</s>
      <s id="b.ROM.7.10.2">Duma o bobita magegena asa ai dorou isikelelo ngohika, so tanako igogou ngohi de o Gikimoi mimakitingaka.</s>
     </seg>
     <seg type="verse" id="b.ROM.7.11">
      <s id="b.ROM.7.11.1">Ena gena, ai dupa qatotorou magena kanaga isihaga ngohika, sababu ma ngale ai dorou gena ngohi taaku kawa tongongano nako o bobita taaka so ai sininga idadi itiai o Gikimoika, de nagala o oho ka sidutu ikakali tamake.</s>
     </seg>
     <seg type="verse" id="b.ROM.7.12">
      <s id="b.ROM.7.12.1">Mutuwade o bobita o Musa walelefo magena lo o bobita itemo upa inatesere de o bobita qangodu gena upa potemo qatorou, duma magena igogou o Gikimoino so qatebi de itiai.</s>
     </seg>
     <seg type="verse" id="b.ROM.7.13">
      <s id="b.ROM.7.13.1">De nagala kanaga o nyawa moili wotemo, "O bobita o Gikimoino gena ngaroko itiai, duma kanaga ma ngale ngohi de o Gikimoi lo mimakitingaka."</s>
      <s id="b.ROM.7.13.2">De ngohi totemo, hiwa!</s>
      <s id="b.ROM.7.13.3">Komagenawa bai!</s>
      <s id="b.ROM.7.13.4">Duma o bobita itotiai magena so ngohi ai dupa qatotorou aku isigaro, sidago o dorou taaka de ngohi de o Gikimoi mimakitingaka.</s>
      <s id="b.ROM.7.13.5">La komagena isikelelo ai dupa o dorouka gena igogou qatorou, sababu igogou ngohi foloi todupa Una Awi bobita gena tatilaku.</s>
     </seg>
     <seg type="verse" id="b.ROM.7.14">
      <s id="b.ROM.7.14.1">Nako o bobita o Musa walelefo gena, ngone panako ma sihino o Gikimoi Awi Gurumino.</s>
      <s id="b.ROM.7.14.2">Duma nako ngohi manena kanaga ai siningaka o dorou ibao, de ngohi isigaro so todupa magena tosigise, maro o gilalo moi to una awi tuangi so bilasu wisigise.</s>
     </seg>
     <seg type="verse" id="b.ROM.7.15">
      <s id="b.ROM.7.15.1">Sababu o kia ngohi taaaka gena igogou ngohi tosihodawa.</s>
      <s id="b.ROM.7.15.2">Ena gena, o kia ngohi tamode la taaka gena taakawa, de o kia toduhudu la upa taaka gena ka taaka.</s>
     </seg>
     <seg type="verse" id="b.ROM.7.16">
      <s id="b.ROM.7.16.1">De lo ngohi ngaroko o kia naga itotiai gena akuwa taaka, duma totemo igogou o bobita o Gikimoino gena itiai.</s>
     </seg>
     <seg type="verse" id="b.ROM.7.17">
      <s id="b.ROM.7.17.1">So upa to ngohi ai mode masirete la o moi-moi qatotorou taaka, duma magena taaka sababu o dorou ma dupa kanaga igoge ai sininga ma rabaka, so ngohi isigaro sidago lo tonyafusu.</s>
     </seg>
     <seg type="verse" id="b.ROM.7.18">
      <s id="b.ROM.7.18.1">Ngohi tanako o dorou ma dupa la kanaga ai sininga ma rabaka gena ngohi isimahawa la o loha moi asa taaka.</s>
      <s id="b.ROM.7.18.2">Sababu ngaroko ngohi tamode, duma qadoohaso o loha gena taaka idadiwa.</s>
     </seg>
     <seg type="verse" id="b.ROM.7.19">
      <s id="b.ROM.7.19.1">Ena gena, ngohi upa o loha de tomode taaka, duma ka cawali o moi-moi qatotorou de tahoholu de kanaga magena taaka.</s>
     </seg>
     <seg type="verse" id="b.ROM.7.20">
      <s id="b.ROM.7.20.1">So nakoso o moi-moi qatotorou la tahoholu de magena taaka duma upa ngohi ai sigaro la taaka, ka cawali o dorou ma dupa kanaga igogesi ai sininga ma rabaka gena ngohi isigaro sidago tonyafusu.</s>
     </seg>
     <seg type="verse" id="b.ROM.7.21">
      <s id="b.ROM.7.21.1">So ma ngeko komagena imaaka ngohika, de asa tanako nakoso o loha tomode taaka, de kanaga o dorou ma dupa lo ai sininga ma rabaka isigaro.</s>
     </seg>
     <seg type="verse" id="b.ROM.7.22">
      <s id="b.ROM.7.22.1">Ngaroko komagena, ma ngale o bobita o Gikimoino gena ngohi ai sininga ma rabaka ifoloi isanangi,</s>
     </seg>
     <seg type="verse" id="b.ROM.7.23">
      <s id="b.ROM.7.23.1">duma kanaga ai sininga ma rabaka lo o ngeko moili igoge gena, o dorou ma dupa iholu o kia kanaga tosininga la tamode, sidago lo ka o dorou ma dupa gena ma pareta tosigise, maro o gilalo moi bilasu awi tuangi wisigise.</s>
     </seg>
     <seg type="verse" id="b.ROM.7.24">
      <s id="b.ROM.7.24.1">Awa kodo!</s>
      <s id="b.ROM.7.24.2">Tanu o dorou ma dupa ai sininga ma rabaka, tanu ma paretano asa ngohi isisupu.</s>
      <s id="b.ROM.7.24.3">Ilaha!</s>
      <s id="b.ROM.7.24.4">Upa sidago ngohi dede o Gikimoi mimakitinga.</s>
     </seg>
     <seg type="verse" id="b.ROM.7.25">
      <s id="b.ROM.7.25.1">Komagena so ngohi manena ai sukuru tatide o Gikimoika totemo, "Ya, Jou!</s>
      <s id="b.ROM.7.25.2">Ani laha ka ilamo poli."</s>
      <s id="b.ROM.7.25.3">Sababu Una magena o Yesus Kristus nanga Jou wisulo la wahino ma ngale ngone nanga dorouno aku wonasisupu.</s>
      <s id="b.ROM.7.25.4">So komagena ngone manena nanga sininga ma rabaka imasikoholu, sababu ma ngale o bobita o Gikimoino gena aku pomode posigise, duma kanaga lo o dorou ma dupa inapareta de magena lo posigiseka.</s>
     </seg>
    </div>
    <div type="chapter" id="b.ROM.8">
     <seg type="verse" id="b.ROM.8.1">
      <s id="b.ROM.8.1.1">Ai dodiao nipipiricaya, ngone manena nakoso de o Yesus Kristus pomarimoika, de o Gikimoi asa upa wonafanggali de o dorou, duma wotemo nanga sininga itiai Unaka.</s>
     </seg>
     <seg type="verse" id="b.ROM.8.2">
      <s id="b.ROM.8.2.1">Sababu nakoso de o Yesus Kristus pomarimoika gena, kanaga ma ngeko o Gurumi Qatetebi waaku o oho ka sidutu ikakali wonahike ngoneka, so upa he o dorou ma dupa gena posigise kali so ngone de o Gikimoi pomakitinga kali.</s>
      <s id="b.ROM.8.2.2">Maro o gilalo moi de kanaga ma tuangi awi paretano wisisupuka, so upa he ma tuangi iwisigise kali.</s>
     </seg>
     <seg type="verse" id="b.ROM.8.3">
      <s id="b.ROM.8.3.1">Ena gena, sababu ngone o nyawa kanaga nanga siningaka o dorou podupa, so o bobita o Gikimoino posigise paakuwa.</s>
      <s id="b.ROM.8.3.2">Duma o Gikimoi gena igogou waaku bai!</s>
      <s id="b.ROM.8.3.3">To Una Awi Ngopa masirete wisulo la wahino womadadi maro ka o nyawa moi de Awi siningaka o dorou ma dupa lo wosigisewa, so ma ngale ngone nanga dorou gena qangodu watupu sidago Una masirete iwitooma.</s>
     </seg>
     <seg type="verse" id="b.ROM.8.4">
      <s id="b.ROM.8.4.1">Komagena waaka la ma ngale maro o bobita Unano inadotoka, komagena ngone paaka itiai, de ma ngale gena upa o dorou ma dupa nanga sininga ma rabaka posigise, duma podupa powisigise o Gurumi Qatetebika.</s>
     </seg>
     <seg type="verse" id="b.ROM.8.5">
      <s id="b.ROM.8.5.1">O nyawa la kanaga o dorou ma dupa manga sininga masireteka yosigise, de ka cawali magena ona yosininga.</s>
      <s id="b.ROM.8.5.2">Duma o nyawa la kanaga o Gurumi Qatetebika iwisigise, de o kia o Gurumi Qatetebi wodupa gena o nyawa ona magena yosininga.</s>
     </seg>
     <seg type="verse" id="b.ROM.8.6">
      <s id="b.ROM.8.6.1">Nakoso ona magena o dorou ma dupa manga siningaka yososininga, ma ngale ona gena de o Gikimoi imakitingaka, duma o nyawa ona magena o kia Awi Gurumi ma dupa gena yososininga, ma ngale ona magena o oho ka sidutu ikakali yamake de lo manga sininga ma rabaka isanangi.</s>
     </seg>
     <seg type="verse" id="b.ROM.8.7">
      <s id="b.ROM.8.7.1">Sababu o nyawa nakoso o dorou ma dupa manga siningaka yososininga, ona magena o Gikimoi iwiholu.</s>
      <s id="b.ROM.8.7.2">Awi bobita yosigisewa de igogou ona magena yaakuwa yosigise.</s>
     </seg>
     <seg type="verse" id="b.ROM.8.8">
      <s id="b.ROM.8.8.1">De lo ona magena lo yaakuwa Una Awi dupa yamote.</s>
     </seg>
     <seg type="verse" id="b.ROM.8.9">
      <s id="b.ROM.8.9.1">Ngaroko komagena, nako ngini gena komagenawa.</s>
      <s id="b.ROM.8.9.2">Duma ngini asa niwisigise o Gurumi Qatetebika, sababu igogou kanaga to ngini nia sininga ma rabaka wogogeka.</s>
      <s id="b.ROM.8.9.3">De nakoso kanaga o nyawa lo manga sininga ma rabaka ma Kristus Awi Gurumi ihiwa, de ona magegena ma Kristus Awi nyawa yasowo.</s>
     </seg>
     <seg type="verse" id="b.ROM.8.10">
      <s id="b.ROM.8.10.1">Duma nakoso kanaga to ngini nia sininga ma rabaka ma Kristus wogoge, de ma ngale o dorouka gena ngini nia dupa ihiwaka maro isosoneka, so to ona manga dupa lo ihiwaka.</s>
      <s id="b.ROM.8.10.2">Duma Awi Gurumi asa o oho ka sidutu ikakali winihike, so ngini nia dupa gena ka cawali o moi-moi o kia itotiai magena niaaka.</s>
     </seg>
     <seg type="verse" id="b.ROM.8.11">
      <s id="b.ROM.8.11.1">De lo o Gikimoi wisioho o Yesus o sone ma rabano de nakoso Una magegena Awi Gurumi kanaga wogoge nia sininga ma rabaka, de igogou Una o Gikimoi done ngini o sone ma rabano lo asa aku winisioho kali.</s>
     </seg>
     <seg type="verse" id="b.ROM.8.12">
      <s id="b.ROM.8.12.1">So ngini de ngohi lo bilasu Awi Gurumi ma dupa gena posigise, de bilasu upa posigise o dorou ma dupa nanga sininga ma rabaka.</s>
     </seg>
     <seg type="verse" id="b.ROM.8.13">
      <s id="b.ROM.8.13.1">Sababu nakoso o dorou ma dupa gena ngini nisigise, de igogou ngini o oho ka sidutu ikakali asa niamakewa.</s>
      <s id="b.ROM.8.13.2">Duma nakoso ngini de Awi Gurumi so nia manara ma dorou gena niaholu so niaaka kawa, maro o kia naga moi patooma so isoneka, de ngini magegena asa nioho ka sidutu ikakali.</s>
     </seg>
     <seg type="verse" id="b.ROM.8.14">
      <s id="b.ROM.8.14.1">De o nyawa nakoso kanaga yodupa o Gikimoi Awi Gurumi ona wangaho de wadoto, de ona magena yangodu igogou o Gikimoi Awi ngopa-ngopa masirete.</s>
     </seg>
     <seg type="verse" id="b.ROM.8.15">
      <s id="b.ROM.8.15.1">Sababu nako ngini gena Una Awi Gurumi niwimamake gena, ma edekati upa o modo ma rabaka nigoge kali, maro nigilalo so nia tuangi niwimodo.</s>
      <s id="b.ROM.8.15.2">Komagenawa!</s>
      <s id="b.ROM.8.15.3">Duma Awi Gurumi magena niwimake de ma edekati, la waaka so ngini asa nidadi maro Awi ngopa masirete sidago lo niaaku nisitoore nitemo Unaka, "Awalele!</s>
      <s id="b.ROM.8.15.4">Ngona gena to ngohi ai Baba masirete."</s>
     </seg>
     <seg type="verse" id="b.ROM.8.16">
      <s id="b.ROM.8.16.1">De komagena lo ma ngale ngini de ngohi lo Awi Gurumi masirete wonasingangasu itemo, "Igogou, ngini gena o Gikimoi Awi ngopa masirete."</s>
     </seg>
     <seg type="verse" id="b.ROM.8.17">
      <s id="b.ROM.8.17.1">So nakoso ngone gena Awi ngopa-ngopaka, de komagena ngone lo asa pamake o kia moi-moi qangodu wotemo gena aku wihike Una ma Kristuska.</s>
      <s id="b.ROM.8.17.2">Ka cawali maro ma Kristus wisangisaraka, komagena lo ngone, la ma ngale maro Una wisimulia bilasu ngone lo komagena.</s>
     </seg>
     <seg type="verse" id="b.ROM.8.18">
      <s id="b.ROM.8.18.1">Nako o sangisara o kia bato o orasi manena naga inadahe ngoneka, ngohi tanako magena pasidoohawa, sababu o mulia done o Gikimoi asa wonasimane ngoneka magena qaloha icarawa.</s>
     </seg>
     <seg type="verse" id="b.ROM.8.19">
      <s id="b.ROM.8.19.1">Sababu o bi moi-moi Una wosidadadika gena qangodu kanaga manga ngongano foloi ilamo, de yodamaha ma orasi done asa to Una Awi ngopa gena wonasimane ngone inangoduka.</s>
     </seg>
     <seg type="verse" id="b.ROM.8.20">
      <s id="b.ROM.8.20.1">O Gikimoi wasulo so Awi edekati ma ngale o bi moi-moi wosidadadika gena qangodu yodamahasi sidago o baka ma rabaka igogesi.</s>
      <s id="b.ROM.8.20.2">Duma Awi edekati ma ngale o moi-moi magena Una wositatapuka igogou asa idadi.</s>
      <s id="b.ROM.8.20.3">Sababu igogou-gogou,</s>
     </seg>
     <seg type="verse" id="b.ROM.8.21">
      <s id="b.ROM.8.21.1">done o baka ma rabano asa o moi-moi magena wosisupu so ibaka kawa, la dede Awi ngopa-ngopa gena wasimulia.</s>
     </seg>
     <seg type="verse" id="b.ROM.8.22">
      <s id="b.ROM.8.22.1">Ngone panako o bi moi-moi wosidadadika gena qangodu-ngodu maro o sangisara, de o siri ma rabaka, de lo o mulia imasingongano sidago imatoore de imuru, "Ayoo!"</s>
      <s id="b.ROM.8.22.2">Koloko o ngopeqeka moi ma orasi mopuo, ngaroko misiri, duma ami dupa foloi ilamo modamaha o ngopa mosibuo.</s>
     </seg>
     <seg type="verse" id="b.ROM.8.23">
      <s id="b.ROM.8.23.1">De upa ka cawali o bi moi-moi o Gikimoi wosidadadika, duma ngone masirete lo kanaga podamaha de nanga sininga foloisi qanali.</s>
      <s id="b.ROM.8.23.2">Sababu ngone pamake o Gurumi Qatetebi gena maro o Gikimoi Awi ngongike ma nonoma ngoneka, so de nanga ngongano foloi ilamo asa podamaha done wonasimulia.</s>
      <s id="b.ROM.8.23.3">Gena ma orasika done Una wonaqehe ngone maro Awi ngopa masirete, so nanga rohe o dunia manena ma dorouno wosisupu.</s>
     </seg>
     <seg type="verse" id="b.ROM.8.24">
      <s id="b.ROM.8.24.1">De ma ngale Una wonasisalamati so o mulia magegena ngone asa pongongano.</s>
      <s id="b.ROM.8.24.2">Nakoso o kanaga o kia naga moi pongongongano magena pamake qabolo, de ngone asa upa he pongongano kali.</s>
      <s id="b.ROM.8.24.3">Sababu o kia naga o nyawa yangongongano gena, nakoso yamakeka, de ona asa yangongano kawa.</s>
     </seg>
     <seg type="verse" id="b.ROM.8.25">
      <s id="b.ROM.8.25.1">Duma nakoso o kia naga pamake waasi gena ngone ka pongonganosi, de ngone o orasi manena asa maro o sangisara pamoku komagena lo o damaha magena lo o momoku moi.</s>
     </seg>
     <seg type="verse" id="b.ROM.8.26">
      <s id="b.ROM.8.26.1">De nanga ngongano inariwo magena lo maro kanaga o Gurumi Qatetebi masirete lo ma ngale ngone gena wodupa wonariwo.</s>
      <s id="b.ROM.8.26.2">Sababu ngone nanga sininga ma rabaka igamamu de ngone panakowa o kia bilasu pogolo o Gikimoika, la komagena Awi Gurumi aku Unaka womagolo, duma de o demo o nyawa yananakowa, sababu o demo magena ka Awi Gurumi ma demo masirete.</s>
     </seg>
     <seg type="verse" id="b.ROM.8.27">
      <s id="b.ROM.8.27.1">De o Gikimoi nanga sininga watatailako, Una Awi Gurumi ma dupa gena asa wanako.</s>
      <s id="b.ROM.8.27.2">Sababu maro ka cawali to Una Awi dupa masirete ma ngale Awi nyawa gena Awi Gurumi womagolo Unaka.</s>
     </seg>
     <seg type="verse" id="b.ROM.8.28">
      <s id="b.ROM.8.28.1">De ngone panako o nyawa la kanaga o Gikimoi iwidodaraka, ena gena to Una Awi edekati masirete so kanaga wahirika, o moi-moi idadadi ona magenaka gena qangodu Una waaka so idadi ka qaloha.</s>
     </seg>
     <seg type="verse" id="b.ROM.8.29">
      <s id="b.ROM.8.29.1">Ngone panako komagena, sababu ma ngale ona magena iqomaka o Gikimoi wanakoka de lo to Una Awi dupa so wositatapu qaboloka, bilasu ona idadi imatero maro Awi Ngopa masirete, so ona magena maro ma Ngopa Awi nonongoru, de nako ona de ma Ngopa gena, Una magena foloisi wolamo.</s>
     </seg>
     <seg type="verse" id="b.ROM.8.30">
      <s id="b.ROM.8.30.1">De ma ngale ona iqomaka o Gikimoi wasitatapu qaboloka de ona magena Una lo waasoka.</s>
      <s id="b.ROM.8.30.2">De lo Una waaka manga sininga itiaika, sidago ona magena lo Una aku wasimulia imatero de Una.</s>
     </seg>
     <seg type="verse" id="b.ROM.8.31">
      <s id="b.ROM.8.31.1">So ma ngale o bi moi-moi o Gikimoi waaaka qangodu magena ngone bilasu panako, sababu Una womanara ma ngale ngone manena, so nakoso kanaga o nyawa la ngone inalawangi gena, qadoohawa.</s>
     </seg>
     <seg type="verse" id="b.ROM.8.32">
      <s id="b.ROM.8.32.1">Una gena Awi Ngopa masirete magena womasitouna kawa de wonasitodihike ngoneka, sidago lo bilasu ma Ngopa wosone bai!</s>
      <s id="b.ROM.8.32.2">So nakoso wonahike komagena, de igogou Una lo asa wonasitodihike ngoneka o bi moi-moi qangodu de kanaga ma somoasi.</s>
     </seg>
     <seg type="verse" id="b.ROM.8.33">
      <s id="b.ROM.8.33.1">De o nyawa lo yaakuwa o Gikimoi Awi simaka ngone inakalaki, nakoso o Gikimoi wonahihirika maro to Una Awi nyawa masirete.</s>
      <s id="b.ROM.8.33.2">Magena asa inadahewa, sababu Una masirete waaka nanga sininga itiaika.</s>
     </seg>
     <seg type="verse" id="b.ROM.8.34">
      <s id="b.ROM.8.34.1">So o nyawa lo yaakuwa yotemo ngone nanga dorou bilasu inafanggali de o dorou.</s>
      <s id="b.ROM.8.34.2">Sababu ma ngale ngone gena o Yesus Kristus masirete wogolo o Gikimoika.</s>
      <s id="b.ROM.8.34.3">We!</s>
      <s id="b.ROM.8.34.4">Ma ngale ngone Una gena wosone, de ma boboloili wosoneka de wisioho kali, de lo kanaga o Gikimoi Awi girinaka womatamiye la Awi horomati wamake.</s>
     </seg>
     <seg type="verse" id="b.ROM.8.35">
      <s id="b.ROM.8.35.1">So o nyawa lo waali ma Kristus Awi dodara ngoneka gena yafati.</s>
      <s id="b.ROM.8.35.2">Ngaroko o nyawa ngone o susa inagaka eko inasisangisara, duma Awi dodara ngoneka gena itoguwa.</s>
      <s id="b.ROM.8.35.3">De ngaroko ngone nanga ino ihiwa eko nanga baju ikurangi, duma Awi dodara ngoneka gena itoguwa.</s>
      <s id="b.ROM.8.35.4">De ngaroko ngone lo o bodito ma rabaka sidago lo inatoomaka, duma igogou-gogou Awi dodara ngoneka gena yafatiwa.</s>
     </seg>
     <seg type="verse" id="b.ROM.8.36">
      <s id="b.ROM.8.36.1">Magena imatero maro o kia iqomaka isilelefo o Gikimoi Awi Jaji ma Buku ma rabaka itemo, "Jou, ngomi Ani nyawa so o orasi isigeto o soneku he mitura.</s>
      <s id="b.ROM.8.36.2">Kodo!</s>
      <s id="b.ROM.8.36.3">Kanaga lo itemo ngomi maro ka o duba manga dupa ka mitola."</s>
     </seg>
     <seg type="verse" id="b.ROM.8.37">
      <s id="b.ROM.8.37.1">Ngaroko o bi bodito maro komagena igogou inagaka ngoneka, duma ma ngale ma Kristus Awi dodara ngoneka gena upa itogu, so aku ifoloisi inasiputuru la upa inatura, so kanaga ngoneka maro o prajurit moi de awi buturu ilamo so imakudubu, sidago lo igogou una gena aku waturaka.</s>
     </seg>
     <seg type="verse" id="b.ROM.8.39">
      <s id="b.ROM.8.39.1">Ngohi tanako igogou-gogou, o kia naga moi lo yaakuwa o Gikimoi Awi dodara ngoneka gena yafati, upa o kuasa o sorogaka eko lo o duniaka, upa o malaikat eko lo o toka.</s>
      <s id="b.ROM.8.39.2">Qadoohawa nakoso o kia naga idadi o orasi manena eko lo o orasi ma simaka, ngaroko posone eko lo pooho.</s>
      <s id="b.ROM.8.39.3">Igogou, o kia naga o Gikimoi wosidadadika moi lo yaakuwa yafati to Una Awi dodara wosidumu ngoneka, sababu Una magegena o Yesus Kristus nanga Jou wisulo la wahino, so ngone igogou aku panako Awi dodara ngoneka ma bati lo ihiwa.</s>
     </seg>
    </div>
    <div type="chapter" id="b.ROM.9">
     <seg type="verse" id="b.ROM.9.1">
      <s id="b.ROM.9.1.1">O kia ngohi talelefo manena igogou de itodamatowa, sababu ngohi de ma Kristus gena mimarimoika.</s>
      <s id="b.ROM.9.1.2">De lo ngohi ai sininga ma rabaka o Gurumi Qatetebi lo wosingangasu to ngohi ai demo gena igogou de itiai.</s>
     </seg>
     <seg type="verse" id="b.ROM.9.2">
      <s id="b.ROM.9.2.1">Ena gena, ma ngale o Israelka ma nyawa gena, ona de ngohi gena mimakaaheli moi, ona yangodu magena ma Kristus iwiholuka.</s>
      <s id="b.ROM.9.2.2">So ngohi ai sininga isangisara de ipeleso poli.</s>
     </seg>
     <seg type="verse" id="b.ROM.9.3">
      <s id="b.ROM.9.3.1">Ma ngale ai aheli moi de ona magena aku ma Kristus wipiricaya gena, lebelaha ngohi masirete o Gikimoi woikutuku de lo ngohi de ma Kristus imisikitingaka.</s>
     </seg>
     <seg type="verse" id="b.ROM.9.4">
      <s id="b.ROM.9.4.1">Hika ngini nimasininga o Israel awi ngopa de awi danoku, ona magegena o Gikimoi wotemo maro to Una Awi ngopa masirete, de onaka lo Awi mulia masirete wosimaneka o tona ibobeleuka.</s>
      <s id="b.ROM.9.4.2">Ona de Una lo imatekekajajika, de kagena o Sinai ma Talaka de Awi bobita onaka wahikeka.</s>
      <s id="b.ROM.9.4.3">De ona wadotoka ma ngeko idodooha ona wisuba Unaka, de wajaji Awi laha lo done asa wasidumu onaka.</s>
     </seg>
     <seg type="verse" id="b.ROM.9.5">
      <s id="b.ROM.9.5.1">De lo to ona manga ete de manga topora gena o nyawa yalalago, ena gena o Abraham, o Ishak, de lo o Yakub.</s>
      <s id="b.ROM.9.5.2">De ma boboloi lo ma Kristus maro o nyawa moi Awi aheli imaketero de ona.</s>
      <s id="b.ROM.9.5.3">Ngaroko komagena, ona iwipiricayawa.</s>
      <s id="b.ROM.9.5.4">Una gena o bi moi-moi qangodu wakolano, ena gena o Gikimoi, so tanu Una magegena powigiliri de Awi ronga posilamo ka sidutu ikakali.</s>
      <s id="b.ROM.9.5.5">Amin.</s>
     </seg>
     <seg type="verse" id="b.ROM.9.6">
      <s id="b.ROM.9.6.1">Ngaroko o Israelka ma nyawa gena he yangodu ma Kristus iwiholuka, duma magena upa de ma ngale o Gikimoi Awi jaji onaka gena wasiganapuwa.</s>
      <s id="b.ROM.9.6.2">Sababu Una Awi nyawa wahihiri gena upa he o Israelka ma nyawa yangodu bai!</s>
     </seg>
     <seg type="verse" id="b.ROM.9.8">
      <s id="b.ROM.9.8.1">De lo o Abraham awi ngopa de awi danoku gena upa he o ngopa-ngopa yangodu magena o Gikimoi Awi nyawa masirete.</s>
      <s id="b.ROM.9.8.2">Duma ma ngale Una Awi jaji o Abrahamka, so kanaga o ngopa-ngopa done idadi maro to Una Awi ngopa masirete de waeto cawali ona magena o Abraham awi ngopa de awi dano ma doduhutuku, upa o Abraham awi ngopa de awi dano yangodu.</s>
      <s id="b.ROM.9.8.3">Magena maro o kia o Gikimoi wotemo, "Ka ani ngopa o Ishak, to una awi ngopa de awi danoku, ona magena asa taeto maro to ngona ani ngopa de ani dano ma duhutu."</s>
     </seg>
     <seg type="verse" id="b.ROM.9.9">
      <s id="b.ROM.9.9.1">Hika ngini nimasininga ma orasi o Gikimoi wijaji o Abrahamka, de Una wotemo, "O taungu ma simaka de ma orasi maro komanena, de igogou done Ngohi asa tokahino kali.</s>
      <s id="b.ROM.9.9.2">De o orasi magena ani peqeka ongo Sara done o ngopa yanau moi mamake."</s>
     </seg>
     <seg type="verse" id="b.ROM.9.10">
      <s id="b.ROM.9.10.1">De lo hika niosininga ma orasi o Ishak ma peqeka ongo Ribka, ngaroko ami ngopa yanau isago so yasinoto o Esau de o Yakub ona gena manga baba moi,</s>
     </seg>
     <seg type="verse" id="b.ROM.9.12">
      <s id="b.ROM.9.12.1">duma ami orasi mopuo waasi so manga manara qaloha eko qatorou gena ona yaaka waasi, de o Gikimoi wotemo munaka, "Nako woriria de wononongoru gena, wononongoru foloisi wiputuru, so wononongoru awi gilalo ma manara qatubuso asa woriria waaka."</s>
      <s id="b.ROM.9.12.2">Una asa waaka de wahiri komagena, la ma ngale wositatapu ami ngopa wononongoru wihiri gena, upa ma sababu to ona manga manara.</s>
      <s id="b.ROM.9.12.3">Duma ka cawali to Una Awi dupa masirete so wahiri.</s>
     </seg>
     <seg type="verse" id="b.ROM.9.13">
      <s id="b.ROM.9.13.1">Magena imatero maro o kia Una wotemo de o nabi isilelefo o Gikimoi Awi Jaji ma Buku ma rabaka itemo, "Una wononongoru o Yakub gena Ai laha towidumu, duma nako woriria o Esau gena, Ai laha unaka foloi ikurangi."</s>
     </seg>
     <seg type="verse" id="b.ROM.9.14">
      <s id="b.ROM.9.14.1">Nakoso kanaga o nyawa moi wotemo, "Ce!</s>
      <s id="b.ROM.9.14.2">Nagala o Gikimoi Awi manara komagena itiaiwa," de ngohi tosango, hiwa!</s>
     </seg>
     <seg type="verse" id="b.ROM.9.15">
      <s id="b.ROM.9.15.1">Sababu o Gikimoi wotemo o Musaka, "Nakoso todupa o nyawa tagalusiri, de igogou-gogou magena asa ka taaka."</s>
     </seg>
     <seg type="verse" id="b.ROM.9.16">
      <s id="b.ROM.9.16.1">So o nyawa la kanaga o Gikimoi wahirika gena, upa ma sababu to ona manga dupa eko to ona manga manara, duma ka cawali to Una Awi dupa masirete so ona wagalusiri.</s>
     </seg>
     <seg type="verse" id="b.ROM.9.17">
      <s id="b.ROM.9.17.1">De lo kanaga Una wotemo ma Firaunka, de kanaga lo isilelefoka Una Awi Jaji ma Buku ma rabaka itemo, "Ngohi tonitide ngonaka so nodadi o kolano moi, la ma ngale ma dongoho ngona tonisitura de Ai kuasa masirete tasikelelo o dunia ma bi dokuka, sidago lo ma ngale Ngohi manena yangodu to Ngohi Ai ronga gena aku yanako."</s>
     </seg>
     <seg type="verse" id="b.ROM.9.18">
      <s id="b.ROM.9.18.1">Komagena so ngone bilasu panako igogou, nakoso Una wodupa o nyawa moi wigalusiri maro o Yakub, de magena asa ka waaka.</s>
      <s id="b.ROM.9.18.2">De nakoso wodupa o nyawa moika awi sininga idadi qatogoi imatero maro ma Firaun gena, bilasu lo ka waaka.</s>
     </seg>
     <seg type="verse" id="b.ROM.9.19">
      <s id="b.ROM.9.19.1">Nagala kanaga to ngini nia sidongirabaka o nyawa moi wotemo, "Nako komagena, de o nyawa la kanaga manga sininga qatogoi upa sidago o Gikimoi wodupasi ona magena wasisala.</s>
      <s id="b.ROM.9.19.2">Sababu Awi dupa ma ngale ngone o nyawa gena moi lo paakuwa paholu bai!"</s>
     </seg>
     <seg type="verse" id="b.ROM.9.20">
      <s id="b.ROM.9.20.1">Magena ngona ngohi tonisango, ngona gena ka o nyawa moi, so upa nomasihie sidago ani sininga ma rabaka itemo o Gikimoi Awi demo gena ngona naholu.</s>
      <s id="b.ROM.9.20.2">Nakoso o lelenga la kanaga o tonano o nyawa isiaka, de upa sidago o nyawa magenaka o lelenga magena itemo, "Qadoohaso ngona noiaka ngohi komanena."</s>
     </seg>
     <seg type="verse" id="b.ROM.9.21">
      <s id="b.ROM.9.21.1">Duma igogou o nyawa o lelenga iaaka gena kanaga o tona ikokasai o riho moika yaaka maro kia ona yodudupa, bai o lelenga ma binuka yaaka ma ngale o bi nyawa yahohoromati isioqo, bai lo o lelenga ma binukali yaaka ma ngale ka o tahu moi ma rabaka ona isioqo.</s>
     </seg>
     <seg type="verse" id="b.ROM.9.22">
      <s id="b.ROM.9.22.1">Komagena lo o Gikimoi ka aku waaka ma ngale o Israelka ma nyawa ona magena o kia bato wodudupa.</s>
      <s id="b.ROM.9.22.2">Ma ngale manga dorou gena Una wodupa wasikelelo igogou Una wadoosa, so itekawa de Awi kuasa so bilasu wafanggali de o sangisara.</s>
      <s id="b.ROM.9.22.3">Duma Una Awi sabari asa foloisi ilamo onaka.</s>
     </seg>
     <seg type="verse" id="b.ROM.9.23">
      <s id="b.ROM.9.23.1">Awi sabari onaka gena, kanaga de ma ngale done idodooha Awi mulia foloisi ilamo wasikelelo onaka, sababu Awi galusiri wasidumu onaka gena Una wahirika, la ma ngale ona dede Una igoge Awi mulia ma rabaka.</s>
     </seg>
     <seg type="verse" id="b.ROM.9.24">
      <s id="b.ROM.9.24.1">Ona magena ngone masirete de Una wonahiri qaboloka, so upa cawali ngone o Yahudika ma nyawa bato, duma de ngone lo o Yahudika inasowo.</s>
     </seg>
     <seg type="verse" id="b.ROM.9.25">
      <s id="b.ROM.9.25.1">Magena imatero de o kia iqoma o Gikimoi wotemoka maro ma nabi Hosea awi Buku ma rabaka wosilelefoka itemo, "O nyawa ngaroko kanaga Ai nyawa waasi, duma ona magena lo done totemo Ai nyawa.</s>
      <s id="b.ROM.9.25.2">O nyawa nagoona Ai dodara tasikelelo waasi, duma ona magenaka totemo tinidododara.</s>
     </seg>
     <seg type="verse" id="b.ROM.9.26">
      <s id="b.ROM.9.26.1">Ma riho kekiaka de totemo ngini Ai nyawa nisowo, o riho magena kali done totemo ngini o Gikimoi woooho Awi ngopa-ngopa so Ai ngopa qabolo."</s>
     </seg>
     <seg type="verse" id="b.ROM.9.27">
      <s id="b.ROM.9.27.1">De iqomaka ma ngale o Israelka ma nyawa gena ma nabi Yesaya awi Buku ma rabaka wosilefoka itemo, "O Israel ma nyawa ngaroko yadala maro o dowongi, duma ka yamuruo naga o Gikimoi aku wasisalamati.</s>
     </seg>
     <seg type="verse" id="b.ROM.9.28">
      <s id="b.ROM.9.28.1">Sababu o dunia ma nyawa ma binuka bilasu wafanggali de o sangisara, waaka itotiai waaka lo qacapati."</s>
     </seg>
     <seg type="verse" id="b.ROM.9.29">
      <s id="b.ROM.9.29.1">De lo o Yesaya wosilelefo kali itemo, "O Jou Wokokuasa, nanga ngopa de nanga dano nako wagalusiriwa, igogou inangodu inasidadi de inaaka maro o Sodom de o Gomora."</s>
     </seg>
     <seg type="verse" id="b.ROM.9.30">
      <s id="b.ROM.9.30.1">So nakoso ona magena o Yahudika ma nyawa yasowo, ngaroko ma ngeko idodooha o Gikimoi aku wotemo manga sininga itiai Unaka gena yodupawa yamote, duma igogou o ngeko magena ona asa yamakeka.</s>
      <s id="b.ROM.9.30.2">Sababu ona o Jou Yesus wipiricayaka, so o Gikimoi aku wotemo manga sininga itiai Unaka.</s>
     </seg>
     <seg type="verse" id="b.ROM.9.32">
      <s id="b.ROM.9.32.1">Duma nako o Yahudika ma nyawa ona magena, ngaroko igogou o ngeko yodudupa isisari la o Gikimoi aku wotemo manga sininga itotiai, duma o ngeko yodudupa gena asa yamakewa.</s>
      <s id="b.ROM.9.32.2">Sababu ma ngale ona de o bobita ma ngeko o Gikimoino gena tanu yodupa yaaka, duma ma ngeko o Jou Yesus wipiricaya gena iholu, so Una lo woholu wotemo manga sininga itiai Unaka.</s>
      <s id="b.ROM.9.32.3">Ena gena, ngaroko ma ngale to ona manga dorou o Jou Yesus sidago wosoneka, duma Una magena ona iwiholu so manga sininga itotiai akuwa yamake, maro o nyawa la o ngekoka itagi, de kanaga o teto ilalamoka isepele so irubaka.</s>
     </seg>
     <seg type="verse" id="b.ROM.9.33">
      <s id="b.ROM.9.33.1">Magena imatero de o kia iqomaka o Gikimoi wotemo ma nabi Yesaya awi Buku ma rabaka wosilefo itemo, "He!</s>
      <s id="b.ROM.9.33.2">Kagena o Sionka Una towisulo wokahuku, duma ona iwiholu.</s>
      <s id="b.ROM.9.33.3">Maro kugena o ngekoka o teto ilalamo moi tahadoku, so o nyawa isepele de iruba itagi lo yaaku kawa.</s>
      <s id="b.ROM.9.33.4">Ngaroko komagena, o nyawa nagoona nakoso iwipiricaya Unaka, igogou ma moi lo ihiwa manga sininga isitura."</s>
     </seg>
    </div>
    <div type="chapter" id="b.ROM.10">
     <seg type="verse" id="b.ROM.10.1">
      <s id="b.ROM.10.1.1">Ai dodiao nipipiricaya, ma ngale ona o Israelka ma nyawa magena ka to ngohi ai dupa foloisi ilamo de lo ai gogolo o Gikimoika gena tanu ona wasisalamati.</s>
     </seg>
     <seg type="verse" id="b.ROM.10.2">
      <s id="b.ROM.10.2.1">Ma ngale ona gena ngohi tanako igogou manga manara moi-moi ma rabaka gena o Gikimoi iwisihoromati, duma manga manara iwisihoromati ma ngeko itotiai gena yanako waasi.</s>
     </seg>
     <seg type="verse" id="b.ROM.10.3">
      <s id="b.ROM.10.3.1">O ngeko idodooha o Gikimoi aku wotemo manga sininga itiai Unaka gena ona ka yaholu de ka manga ngeko masirete gena ona yamote, so ma ngale manga sininga idadi itiai o Gikimoika gena ka cawali Awi bobita gena yaaka.</s>
     </seg>
     <seg type="verse" id="b.ROM.10.4">
      <s id="b.ROM.10.4.1">Duma ma ngeko idodooha ngone nanga sininga idadi itiai o Gikimoika gena, upa o bobita o Gikimoino gena pamote itiai, sababu ma Kristus asa waaka, so o ngeko iqoqoma gena he pamote kawa de ka cawali ma ngeko powipiricaya Unaka magena pamote.</s>
     </seg>
     <seg type="verse" id="b.ROM.10.5">
      <s id="b.ROM.10.5.1">Nakoso kanaga o bobita o Gikimoino so Una wotemo nanga sininga itiai Unaka gena, iqomaka o Musa walefoka itemo, "O nyawa la kanaga o bobita gena yaaka itiai, ona magena asa o oho ka sidutu ikakali yamake."</s>
     </seg>
     <seg type="verse" id="b.ROM.10.6">
      <s id="b.ROM.10.6.1">Duma nako o Jou Yesus powipiricaya so o Gikimoi wotemo nanga sininga itiai Unaka gena, ngone lo aku potemo, "Upa sidago nanga sininga ma rabaka itemo, bilasu o nyawa moi la kanaga o sorogaye wodola."</s>
      <s id="b.ROM.10.6.2">(Gena ma ngale, bilasu o nyawa moi o sorogaye wodola ma ngale ma Kristus wingoso de wisigutiku.)</s>
     </seg>
     <seg type="verse" id="b.ROM.10.7">
      <s id="b.ROM.10.7.1">Eko upa sidago lo itemo kali, "Bilasu o nyawa moi la kanaga o sone ma riho iluluku-lukuku wouti."</s>
      <s id="b.ROM.10.7.2">(Eko lo ma ngale, bilasu o nyawa moi la kanaga o sone ma riho iluluku-lukuku wouti ma ngale ma Kristus wingoso de wisidolaye.)</s>
      <s id="b.ROM.10.7.3">Upa nanga sininga itemo komagena, sababu ma ngale ngone inasalamati gena ma Kristus wahino de wouti qaboloka de lo o sone ma rabano wisioho qaboloka.</s>
     </seg>
     <seg type="verse" id="b.ROM.10.8">
      <s id="b.ROM.10.8.1">Duma ngone inangodu nakoso ma Kristus powipiricayaka gena, bilasu potemo imatero de o kia naga o Gikimoi Awi Jaji ma Buku ma rabaka gena itemo, "O Jou Awi demo kanaga ngonaka, gena ani uruka de lo ani sininga ma rabaka."</s>
      <s id="b.ROM.10.8.2">Ena gena, o demo la itemo bilasu o nyawa ipiricaya, magena ngomi miasihabari.</s>
     </seg>
     <seg type="verse" id="b.ROM.10.9">
      <s id="b.ROM.10.9.1">So o demo magena itemo nakoso ngini nimasingangasu o nyawa yadadala manga simaka nitemo, "Igogou, o Yesus gena ma Jou," de lo nia sininga ma rabaka nipiricaya igogou Una gena o Gikimoi o soneno wisioho kali, de ngini magena asa nisisalamati.</s>
     </seg>
     <seg type="verse" id="b.ROM.10.10">
      <s id="b.ROM.10.10.1">Nakoso ngini nia sininga ma rabaka nipiricaya igogou de lo nimasingangasu o nyawa yadadala manga simaka, de o Gikimoi asa wotemo ngini gena nia sininga itotiai de lo winisisalamati.</s>
     </seg>
     <seg type="verse" id="b.ROM.10.11">
      <s id="b.ROM.10.11.1">Sababu ma ngale ma Kristus gena o Gikimoi Awi Jaji ma Buku ma rabaka wotemo, "O nyawa la kanaga Una magegena wipiricayaka, ona magena manga sininga asa iturawa."</s>
     </seg>
     <seg type="verse" id="b.ROM.10.12">
      <s id="b.ROM.10.12.1">Sababu nakoso o Yahudika ma nyawa de o Yahudika ma nyawa yasowo gena, yangodu ka imaketero.</s>
      <s id="b.ROM.10.12.2">O nyawa ipipiricaya yangodu manga Jou ka womatengo, so nakoso o nyawa asa igolo Unaka gena, Awi laha moi-moi qangodu wahike de ma boloika.</s>
     </seg>
     <seg type="verse" id="b.ROM.10.13">
      <s id="b.ROM.10.13.1">Ma ngale magegena iqomaka ma nabi Yoel walefo, "O nyawa nakoso kanaga igolo o Jou Gikimoika, de ona magena asa wasisalamati."</s>
     </seg>
     <seg type="verse" id="b.ROM.10.14">
      <s id="b.ROM.10.14.1">Komagena so ma ngale o Yahudika ma nyawa gena nagala kanaga o nyawa itemo, "Nakoso ona ma Kristus iwipiricaya waasi, de yaakuwa ona lo igolo Unaka tanu ona wasisalamati.</s>
      <s id="b.ROM.10.14.2">Nakoso ma ngale Una de ona magena yoise waasi, de idodooha ona Una iwipiricaya.</s>
      <s id="b.ROM.10.14.3">De nakoso onaka o nyawa moi lo ma ngale Una gena wisihabari waasi, de idodooha ma ngale Una gena kiano ona yoise.</s>
     </seg>
     <seg type="verse" id="b.ROM.10.15">
      <s id="b.ROM.10.15.1">De lo nakoso o nyawa la ma ngale Awi habari Una wasulo waasi isihabari, de idodooha o nyawa itagi isihabari.</s>
      <s id="b.ROM.10.15.2">Kanaga Una Awi Jaji ma Buku ma rabaka itemo, 'Igogou, o nyawa la kanaga yahino o habari qaloloha yosihabari gena, o manara moi magena qaloha icarawa.'</s>
      <s id="b.ROM.10.15.3">Ngaroko o Gikimoi wojaji komagena, duma Awi jaji magena wosiganapu waasi."</s>
     </seg>
     <seg type="verse" id="b.ROM.10.16">
      <s id="b.ROM.10.16.1">De ngohi asa tosango igogou kanaga o nyawa yasulo qaboloka la ma ngale ma Kristus gena wisihabari, duma o Israelka ma nyawa gena yangodu waasi yaqehe qaloha o habari magena.</s>
      <s id="b.ROM.10.16.2">Komagena imatero maro ma nabi Yesaya iqomaka walefo itemo, "Jou, nakoso to ngomi mia demo misihohabari gena, o nyawa yadala yopiricaya waasi."</s>
     </seg>
     <seg type="verse" id="b.ROM.10.17">
      <s id="b.ROM.10.17.1">So nakoso o nyawa la kanaga aku ma Kristus wipiricaya, de bilasu iqoma o nyawa itagi isihabari onaka, so ona magena aku o habari ma ngale Una gena yoise de yanako.</s>
     </seg>
     <seg type="verse" id="b.ROM.10.18">
      <s id="b.ROM.10.18.1">Duma nagala kanaga o nyawa itemo kali, "So idodooha nagala o Yahudika ma nyawa ona magena o habari ma ngale ma Kristus gena yoise waasi."</s>
      <s id="b.ROM.10.18.2">De ngohi asa tosango, hiwa!</s>
      <s id="b.ROM.10.18.3">Sababu ona igogou kanaga yoise qaboloka.</s>
      <s id="b.ROM.10.18.4">O Gikimoi Awi Jaji ma Bukuka isilefo itemo, "Ona isihohabari o habari ma demo itagi isihabari o dunia isigiloli, sidago lo yaado ma pupuku iha lo."</s>
     </seg>
     <seg type="verse" id="b.ROM.10.19">
      <s id="b.ROM.10.19.1">De nagala kanaga o nyawa lo itemo kali, "Idodooha, o Yahudika ma nyawa ona magena o habari ma ngale ma Kristus gena yosihodaka, eko hiwa."</s>
      <s id="b.ROM.10.19.2">De ngohi asa tosango igogou yosihodaka, duma ona lo yoholu isigise.</s>
      <s id="b.ROM.10.19.3">Sababu ma ngale o Yahudika ma nyawa yasowo ona lo o habari qaloloha gena yosihodaka, magena o Musa woqoma wosingangasu, ma orasi o Gikimoi Awi demo o Israelka ma nyawa gena walefo kanaga itemo, "Ngohi asa taaka niasihomu de niadoosa o Yahudika yasowo, ona magenaka lo nitemo o nyawa yofufuma o bangsa lo yasowo."</s>
     </seg>
     <seg type="verse" id="b.ROM.10.20">
      <s id="b.ROM.10.20.1">De lo iqomaka ma nabi Yesaya wobarani walelefo ma Gikimoi Awi demo gena itemo, "O Yahudika yasowo ngaroko idupawa Ngohi isininga, duma Ngohi aku iqehe qaloha.</s>
      <s id="b.ROM.10.20.2">De ngaroko idupawa Ngohi isigolo, duma tomasimane onaka."</s>
     </seg>
     <seg type="verse" id="b.ROM.10.21">
      <s id="b.ROM.10.21.1">Duma ma ngale o Yahudika ma nyawa ona magena ma nabi Yesaya walelefo gena itemo kali, "Ngaroko iteka taaso Ai gia masirete tatoa onaka, duma o nyawa ona magena manga sininga qatogoi de Ai demo ka yoholu."</s>
     </seg>
    </div>
    <div type="chapter" id="b.ROM.11">
     <seg type="verse" id="b.ROM.11.1">
      <s id="b.ROM.11.1.1">So nagala o nyawa kanaga itemo, "Idodooha nako o Yahudika ma nyawa gena o Gikimoi nagala waholuka."</s>
      <s id="b.ROM.11.1.2">De ngohi asa tosango, komagenawa.</s>
      <s id="b.ROM.11.1.3">Sababu ngohi masirete lo nako ai sihino gena o Israelka ma nyawa moi, o Abraham awi ngopa de awi dano moi, de lo ai aheli o Benyaminno.</s>
      <s id="b.ROM.11.1.4">Duma ngohi manena o Gikimoi woiholu kawa bai!</s>
     </seg>
     <seg type="verse" id="b.ROM.11.2">
      <s id="b.ROM.11.2.1">Nako o Gikimoi Awi nyawa gena iqoqomasi de Una wahirika maro Awi nyawa masirete, ona magena lo Una waholuwa.</s>
      <s id="b.ROM.11.2.2">Hika ngini nimasininga o kia naga iqomaka isilelefo Una Awi Jaji ma Buku ma rabaka, idodooha ma ngale o Israelka ma nyawa gena o Elia awi galaki wosingangasu o Gikimoika,</s>
     </seg>
     <seg type="verse" id="b.ROM.11.3">
      <s id="b.ROM.11.3.1">"Jou, ilaha de!</s>
      <s id="b.ROM.11.3.2">Ona gena to Ngona Ani nabi ma soohu gena yatoomaka de lo o suba patitide Ngonaka gena ma bi riho qangodu yaturabaka.</s>
      <s id="b.ROM.11.3.3">So ka cawali ngohi tomatengo toohosi, duma manga edekati gena ngohi lo asa itooma bai!"</s>
     </seg>
     <seg type="verse" id="b.ROM.11.4">
      <s id="b.ROM.11.4.1">Duma o Gikimoi asa wotemo, "Igogou, upa ka ngona nomatengo, duma kanagasi o nyawa yanau yacala tumudingili gena tatingaka ma ngale Ngohi Ai nyawa masirete.</s>
      <s id="b.ROM.11.4.2">Ona magena o giki ikokulai o Baal gena yasuba waasi."</s>
     </seg>
     <seg type="verse" id="b.ROM.11.5">
      <s id="b.ROM.11.5.1">So komagena o orasi manena lo kanagasi ngomi o Yahudika ma nyawa o bolu moi gena o Gikimoi womihirika de womitingaka.</s>
      <s id="b.ROM.11.5.2">Ngomi manena womihirika la Una miwipiricaya de midadi to Una Awi nyawa masirete, sababu ka cawali Awi laha womisidumu ngomika.</s>
     </seg>
     <seg type="verse" id="b.ROM.11.6">
      <s id="b.ROM.11.6.1">Sababu Awi laha ilamo o nyawaka, so wahirika.</s>
      <s id="b.ROM.11.6.2">Upa potemo o moi-moi qaloloha yaaka so wahiri.</s>
      <s id="b.ROM.11.6.3">Magena iterowa.</s>
      <s id="b.ROM.11.6.4">Nakoso wahiri de ma ngeko komagena gena, to Una Awi laha onaka asa idadi kawa.</s>
     </seg>
     <seg type="verse" id="b.ROM.11.7">
      <s id="b.ROM.11.7.1">Nako komagena, de ngohi totemo o kia naga o Israelka ma nyawa manga sininga ma rabaka yodupa ifoloi gena igogou akuwa yamake, ena gena ma ngeko idodooha aku o Gikimoi wotemo ona manga sininga itiai Unaka.</s>
      <s id="b.ROM.11.7.2">Ka cawali Una wahihirika kanaga o bolu moi o ngeko magena ona yamake, duma ona ma binuka asa manga sininga qatogoi so yamakewa.</s>
     </seg>
     <seg type="verse" id="b.ROM.11.8">
      <s id="b.ROM.11.8.1">Magena imatero maro o kia iqomaka isilelefo o Gikimoi Awi Jaji ma Bukuka itemo, "O Gikimoi waaka sidago orasi manena manga sininga iperesuka so yaakuwa isihoda, de manga lako imasigelelowa, de manga ngau lo imasigisewa."</s>
     </seg>
     <seg type="verse" id="b.ROM.11.9">
      <s id="b.ROM.11.9.1">De imatero lo maro o kia iqomaka o Daud wogolo o Gikimoika wotemo, "Tanu o kia naga yodudupa nasifanggali la yobodito.</s>
      <s id="b.ROM.11.9.2">Maro o oha o sabatoloka o haiwani yatago.</s>
      <s id="b.ROM.11.9.3">Tanu ona nasitura, nafanggali lo de o dorou.</s>
     </seg>
     <seg type="verse" id="b.ROM.11.10">
      <s id="b.ROM.11.10.1">Tanu lo naaka moiwa yanako ma diai.</s>
      <s id="b.ROM.11.10.2">Maro de manga lakoka duma imasigelelowa.</s>
      <s id="b.ROM.11.10.3">Ona lo nasidipito, maro o gilalo moi o wange isigeto awi gina qatubuso."</s>
     </seg>
     <seg type="verse" id="b.ROM.11.11">
      <s id="b.ROM.11.11.1">Nagala o nyawa kanaga itemo, "Idodooha nako o Yahudika ma nyawa gena nagala o Gikimoi iwiholuka so ona dede o Gikimoi imakitingaka, maro o nyawa la o ngekoka itagi de kanaga o tetoka isepele, so irubaka de imomi kawa."</s>
      <s id="b.ROM.11.11.2">De ngohi tosango, komagenawa bai!</s>
      <s id="b.ROM.11.11.3">Duma ma ngale o dorou ona yaakaka so o Gikimoi asa wasisalamati o Yahudika ma nyawa yasowo, la ma ngale o Yahudika ma nyawa asa yodoosa onaka sidago ona lo yodupa o Gikimoi wasisalamati.</s>
     </seg>
     <seg type="verse" id="b.ROM.11.12">
      <s id="b.ROM.11.12.1">O Yahudika ma nyawa, sababu manga dorou de manga rugi so o dunia ma nyawa ma binuka lo, ena gena o Yahudika ma nyawa yasowo lo, o Gikimoi Awi laha ifoloi asa ona magena yamake.</s>
      <s id="b.ROM.11.12.2">Komagena so ona asa yamake o laha moi foloisi ilamo kali, done ma orasi o Yahudika ma nyawa manga dala o Gikimoi wahihirika gena yangodu ma Kristus iwipiricayaka.</s>
     </seg>
     <seg type="verse" id="b.ROM.11.13">
      <s id="b.ROM.11.13.1">O Yahudika ma nyawa nisowo ngini magegenaka ngohi totemo, ma ngale ngini gena ngohi o sosulo moi isitatapuka, so o manara magena tosilamo.</s>
     </seg>
     <seg type="verse" id="b.ROM.11.14">
      <s id="b.ROM.11.14.1">Ngohi tongongano tanu de ai manara magegena so ai bangsa masirete to ona manga sininga ma rabaka asa o Yahudika ma nyawa yasowo gena yadoosa, la ma ngale ona o Yahudika manga sidongirabano o bolu moi lo aku o Gikimoi wasisalamati.</s>
     </seg>
     <seg type="verse" id="b.ROM.11.15">
      <s id="b.ROM.11.15.1">Ma orasi o Yahudika ma nyawa gena o Gikimoi waholuka, de waaka so o dunia ma nyawa ma binuka ona magena lo de Una aku imakadame.</s>
      <s id="b.ROM.11.15.2">So nakoso o Yahudika ma nyawa la ma Kristus wipiricayaka, so ona lo o Gikimoi waqehe qaloha de magena imatero maro o sone ma rabano ona wasioho kali.</s>
     </seg>
     <seg type="verse" id="b.ROM.11.16">
      <s id="b.ROM.11.16.1">De lo o Yahudika ma nyawa yangodu lo kanaga idadi maro Una Awi nyawa, sababu iqomaka manga ete de manga topora ona lo komagena.</s>
      <s id="b.ROM.11.16.2">Koloko o roti o bokol moi nakoso kanaga ma nonomaka magena idadi o suba moi o Gikimoika so qatebika, de kanaga lo o roti o bokol qangoduka koloko maro idadi qatebika so wanano qaloha.</s>
      <s id="b.ROM.11.16.3">De lo nakoso o gota ma ngutu kanaga idadi maro o suba moi Unaka so qatebika, de kanaga lo o gota ma uma maro idadi qatebika so wanano qaloha.</s>
     </seg>
     <seg type="verse" id="b.ROM.11.17">
      <s id="b.ROM.11.17.1">Nako ngini o Yahudika ma nyawa nisowo la kanaga o Gikimoi winiqehe qalohaka, ngini magena maro o gota zaitun yapapaliharawa gena ma bi uma-uma.</s>
      <s id="b.ROM.11.17.2">So kagena isigapala de isidopiliku o gota zaitun yapapalihara ma hutu ma sonongano.</s>
      <s id="b.ROM.11.17.3">Komagena isitagali o gota magena ma uma ngai muruo naga yabitoguka, ena gena o Yahudika ma nyawaka yadala o Gikimoi wahoholuka.</s>
      <s id="b.ROM.11.17.4">So maro o orasi iqoqomaka de o Yahudika ma nyawa aku o Gikimoi Awi laha yamake, komagena ngini magena lo o Yahudika ma nyawa nisowo aku niamake.</s>
     </seg>
     <seg type="verse" id="b.ROM.11.18">
      <s id="b.ROM.11.18.1">Ngaroko komagena, duma upa sidago ngini nia sininga ma rabaka nitemo, "Nako o Yahudika ma nyawa o Gikimoi wahoholuka gena, ngohi manena foloisi tolamo."</s>
      <s id="b.ROM.11.18.2">Sababu bilasu nimasininga kasi, upa ma ngale ngini, duma ma ngeko Yahudika ma nyawa ona iqomaka so aku Una Awi laha gena ngini lo niamake.</s>
      <s id="b.ROM.11.18.3">So upa ma umaka de o ngutu isioho, duma ma ngutuka asa o uma ioho.</s>
     </seg>
     <seg type="verse" id="b.ROM.11.19">
      <s id="b.ROM.11.19.1">Nagala kanaga ngini nia sidongirabaka o nyawa moi wotemo, "O Gikimoi o Yahudika ma nyawa ona magena waholuka, ma ngale ngomi o Yahudika ma nyawa misowo aku Una womiqehe qaloha, maro o gota ma uma wabitogu ma ngale o uma ma somoano aku kagena isigapala de isidopiliku la ioho."</s>
     </seg>
     <seg type="verse" id="b.ROM.11.20">
      <s id="b.ROM.11.20.1">De ngohi tosango, magena igogou.</s>
      <s id="b.ROM.11.20.2">Duma ma ngale o Yahudika ma nyawa gena ma Kristus wipiricayawa, so ona o Gikimoi waholuka.</s>
      <s id="b.ROM.11.20.3">De ka cawali ma Kristus ngini niwipiricayaka so ngini o Gikimoi winiqehe qaloha.</s>
      <s id="b.ROM.11.20.4">So upa sidago ngini nimacaralamo, duma bilasu nimasitiari.</s>
     </seg>
     <seg type="verse" id="b.ROM.11.21">
      <s id="b.ROM.11.21.1">Sababu nakoso o Yahudika ma nyawa ona o Gikimoi Awi nyawa masirete gena aku waholu gena, igogou aku ngini lo, nakoso ma duuruka de nia piricaya niodongosa, de Una lo done winiholu kali maro ona.</s>
      <s id="b.ROM.11.21.2">Maro o gota nakoso ma uma ma duhutu aku wabitogu gena, igogou komagena lo aku wabitogu o uma ma somoali.</s>
     </seg>
     <seg type="verse" id="b.ROM.11.22">
      <s id="b.ROM.11.22.1">Komagena so hika niakelelo o Gikimoi Awi manara gena kanaga qaloloha de kanaga lo qatotorou.</s>
      <s id="b.ROM.11.22.2">Ena gena, Una kanaga wasangisara qatubuso o Yahudika ma nyawa Una wihoholuka, duma kanaga Awi manara qaloloha ngaroko ngini o Yahudika ma nyawa nisowo, hitilahi Awi laha nginika gena niacoho qaputuru.</s>
      <s id="b.ROM.11.22.3">Duma nakoso Una niwipiricayawa, de ngini lo asa ka winiholu, maro o gota ma uma wabitogu.</s>
     </seg>
     <seg type="verse" id="b.ROM.11.23">
      <s id="b.ROM.11.23.1">De lo o Yahudika ma nyawa magena nakoso kanaga ma Kristus wiholu kawa de wipiricayaka, de ona magena lo asa idadi maro o Gikimoi Awi nyawa masirete kali, maro o uma yabobitotoguka gena aku isigapala de isidopiliku la kagena ioho kali.</s>
      <s id="b.ROM.11.23.2">Sababu de o Gikimoi Awi kuasa so ona magena aku idadi maro to Una Awi nyawa masirete kali.</s>
     </seg>
     <seg type="verse" id="b.ROM.11.24">
      <s id="b.ROM.11.24.1">Ngini o Yahudika ma nyawa nisowo gena ngaroko iqomaka o Gikimoi niwinako waasi, duma done Awi laha ngini o Yahudi ma nyawaka lo aku niamake.</s>
      <s id="b.ROM.11.24.2">Maro o gota zaitun yapapaliharawa gena ma uma-uma yabitoguka de, pei, isigapala de isidopiliku kali o gota zaitun yapapalihara gena ma hutu ma sonongano.</s>
      <s id="b.ROM.11.24.3">Nako komagena, de foloisi itotiai gena o Yahudika ma nyawa iqomaka o Gikimoi Awi nyawa masirete ona magena Una asa aku waqehe qaloha kali.</s>
      <s id="b.ROM.11.24.4">Maro o gota zaitun ma uma-uma ma duhutu de kanaga iqomaka yabitoguka, duma done o gota magegena ma hutu ma sonongano isigapala de isidopiliku kali.</s>
     </seg>
     <seg type="verse" id="b.ROM.11.25">
      <s id="b.ROM.11.25.1">Ai dodiao nipipiricaya, ngini o Yahudika ma nyawa nisowo, bilasu ngini nianako o dodoto moi magena, nako o Israelka ma nyawa gena kanaga yadalasi asa manga sininga qatogoi, sidago done ma orasi o bangsa ma somoa gena o Yahudika ma nyawa yasowo o Gikimoi wahihiri so wipiricayaka magena manga dala yaado.</s>
      <s id="b.ROM.11.25.2">O dodoto moi gena o Gikimoi wosimane waasi, la ma ngale ngini upa nimacaralamo de nia sininga ma rabaka nitemo, "O Gikimoi Awi edekati ma ngale o Yahudika ma nyawa gena ka mianako."</s>
     </seg>
     <seg type="verse" id="b.ROM.11.26">
      <s id="b.ROM.11.26.1">Ma orasi manga dala yaadoka magena, de o Israelka ma nyawa ona magena yangodu asa Una wasisalamati, imatero maro o kia iqomaka isilefo Awi Jaji ma Bukuka itemo, "Ma sihino onano o Gikimoi Awi nyawano Una moi wahino wasisalamati, ona o Yahudino manga dorou wapiki.</s>
     </seg>
     <seg type="verse" id="b.ROM.11.27">
      <s id="b.ROM.11.27.1">Gena isitero lo Awi jaji onaka, ona manga dorou lo Una he wasisaka."</s>
     </seg>
     <seg type="verse" id="b.ROM.11.28">
      <s id="b.ROM.11.28.1">So nakoso o Yahudika ma nyawa o habari qaloloha magena ona asa yaholu, sidago o habari gena aku inisidiado nginika de ona idadi maro o Gikimoi Awi lawangi.</s>
      <s id="b.ROM.11.28.2">Ngaroko komagena, duma ma ngale manga ete de manga topora gena Una wajajika de ona wahirika, so kanaga asa ona wadodara.</s>
     </seg>
     <seg type="verse" id="b.ROM.11.29">
      <s id="b.ROM.11.29.1">Sababu ma ngale Awi laha onaka de lo ona wahirika gena, Una Awi sininga ma dupa watagaliwa.</s>
     </seg>
     <seg type="verse" id="b.ROM.11.30">
      <s id="b.ROM.11.30.1">De o orasi ipapasaka gena ngini igogou o Gikimoi niwisigisewa, duma o orasi manena naga ma ngale o Yahudika ma nyawa Una wisigisewa so ngini gena Una winigalusirika.</s>
     </seg>
     <seg type="verse" id="b.ROM.11.31">
      <s id="b.ROM.11.31.1">Komagena lo ona magena o orasi manena naga Una wisigisewa, so maro Una ngini winigalusiri komagena lo Una asa wagalusiri onaka.</s>
     </seg>
     <seg type="verse" id="b.ROM.11.32">
      <s id="b.ROM.11.32.1">Sababu Una wamahaka, bai o Yahudika ma nyawa bai lo o Yahudika ma nyawa yasowo, o bi nyawa yangodu igogou Una wisigisewa, so maro ona asa yapilikuka, la ma ngale o nyawa yangoduka gena bilasu Una wagalusiri.</s>
     </seg>
     <seg type="verse" id="b.ROM.11.33">
      <s id="b.ROM.11.33.1">Igogou-gogou, o Gikimoi Una Awi cawaro de Awi kanako gena foloisi ilamo.</s>
      <s id="b.ROM.11.33.2">De Una o moi-moi wositatapu de lo wamomanara idodooha ma ngeko gena paakuwa posihoda.</s>
     </seg>
     <seg type="verse" id="b.ROM.11.34">
      <s id="b.ROM.11.34.1">"O moi-moi o Jou Awi siningaka o nyawa moi lo akuwa yatuga.</s>
      <s id="b.ROM.11.34.2">O Jou Una gena o nyawa moi lo akuwa widoto.</s>
     </seg>
     <seg type="verse" id="b.ROM.11.35">
      <s id="b.ROM.11.35.1">O nyawa moi lo yahiwa o kia naga wihike o Gikimoika sidago Una gena bilasu wafanggali onaka."</s>
     </seg>
     <seg type="verse" id="b.ROM.11.36">
      <s id="b.ROM.11.36.1">Magena igogou, sababu o bi moi-moi qangodu gena o Gikimoi Una magena wosidadika de lo wapareta, so kanaga ka iohosi la ma ngale o moi-moi iooho magena asa Una Awi ronga isilamo.</s>
      <s id="b.ROM.11.36.2">Tanu Una magegena o nyawa inangodu wisigiliri ka sidutu ikakali.</s>
      <s id="b.ROM.11.36.3">Amin.</s>
     </seg>
    </div>
    <div type="chapter" id="b.ROM.12">
     <seg type="verse" id="b.ROM.12.1">
      <s id="b.ROM.12.1.1">Ai dodiao nipipiricaya, ma ngale o Gikimoi Awi galusiri kanaga nginika, so ngohi tinibaja de tinigolo nginika bilasu nia sininga nisitatapu de to ngini nia rohe masirete bilasu niwileleani o Gikimoi, la aku Una niwisisanangi.</s>
      <s id="b.ROM.12.1.2">Maro iqoqoma ona manga haiwani gena yaaho maro o suba moi Unaka ma ngale Awi sininga isanangi.</s>
      <s id="b.ROM.12.1.3">Ka cawali nia manara komagena asa itiai Unaka.</s>
     </seg>
     <seg type="verse" id="b.ROM.12.2">
      <s id="b.ROM.12.2.1">De lo tanu ona o dunia ma bi nyawa Una wihoholu gena manga manara moi-moi yaaaka ngini gena upa niadodomote.</s>
      <s id="b.ROM.12.2.2">Bilasu Una niwisimaha la waaka so nia sininga aku qamomuane sidago lo nia gogoho de nia sininga ingalika.</s>
      <s id="b.ROM.12.2.3">La ma ngale ngini aku nianako itiai o kia naga Una wodudupa, ena gena nianako o kia naga qaloloha de itotiai la Awi sininga isanangi.</s>
     </seg>
     <seg type="verse" id="b.ROM.12.3">
      <s id="b.ROM.12.3.1">Ngohi gena o Gikimoi Awi laha woisidumu so woisitatapuka maro Awi sosulo moi, so ngohi tinidedemo nginika de tobeseso ngini ningodu nia siningaka upa nimasihie ifoloi eko nimahado ifoloi, duma bilasu nia sininga niatuga itotiai.</s>
      <s id="b.ROM.12.3.2">Sababu o Gikimoi Awi Gurumi ma kuasa winisitoku ngini moi-moiku, imamote de to ngini nia piricaya ma buturu Unano.</s>
     </seg>
     <seg type="verse" id="b.ROM.12.5">
      <s id="b.ROM.12.5.1">Ma ngale ngone de ma Kristus pomarimoika, so ngone ngaroko inadala, duma podadi maro ka ka o rohe moi, so pomatekekiriwo nanga manara ma rabaka.</s>
      <s id="b.ROM.12.5.2">Maro o nyawa manga rohe ngaroko ka ngai moi, duma kanaga ma bobolo moi-moi ka idala.</s>
      <s id="b.ROM.12.5.3">De o bobolo moi-moi magena kanaga maena de ma manara masirete so imaketerowa, duma imarimoi de imatekekiriwo.</s>
     </seg>
     <seg type="verse" id="b.ROM.12.6">
      <s id="b.ROM.12.6.1">So upa nimasihie, sababu o Gikimoi Awi laha so o bi cocatu wonasitoku moi-moiku, so de nanga cocatu moi-moi ngoneka magena bilasu pomanara pokaeli.</s>
      <s id="b.ROM.12.6.2">O nyawa nakoso de manga cocatuka ma ngale aku o Gikimoi Awi demo yosingangasu, hika yosingangasu imatero maro de o kia yopiricaya igogou o Gikimoi wasingangasu onaka.</s>
     </seg>
     <seg type="verse" id="b.ROM.12.7">
      <s id="b.ROM.12.7.1">O nyawa nagoonali nakoso de manga cocatu ma ngale yaaku o nyawa yaleleani, hika o manara magena bilasu yaaka.</s>
      <s id="b.ROM.12.7.2">O nyawa nagoonali nakoso de manga cocatu ma ngale yaaku o nyawa yadoto, hika o manara komagena bilasu yaaka.</s>
     </seg>
     <seg type="verse" id="b.ROM.12.8">
      <s id="b.ROM.12.8.1">O nyawa nagoonali nakoso de manga cocatu ma ngale yaaku o nyawa yasiduduga, hika magena bilasu yaaka.</s>
      <s id="b.ROM.12.8.2">O nyawa nagoonali nakoso de manga cocatu ma ngale o kia naga onaka gena yodupa de o nyawa imakeregu, hika komagena yahike de manga sininga ma loha onaka.</s>
      <s id="b.ROM.12.8.3">O nyawa nagoonali nakoso de manga cocatu ma ngale yaaku o gogobu yapareta, hika komagena bilasu yaaka yokaeli.</s>
      <s id="b.ROM.12.8.4">De lo o nyawa nagoona kali nakoso de manga cocatu ma ngale aku o nyawa manga oho ma kurangi de yodupa yariwo, hika magena bilasu yariwo manga sininga de ma nalika.</s>
     </seg>
     <seg type="verse" id="b.ROM.12.9">
      <s id="b.ROM.12.9.1">O dodara ma manara moi-moi niaaka o nyawaka gena bilasu ngini niadodara de nia sininga igogou.</s>
      <s id="b.ROM.12.9.2">Komagena ngini bilasu o kia naga qatotorou nioduhudu de o kia naga qaloloha gena niacoho qaputuru.</s>
     </seg>
     <seg type="verse" id="b.ROM.12.10">
      <s id="b.ROM.12.10.1">De bilasu ngini de nia dodiao ipipiricaya nimatekesikoboso imatero maro nia kusi-kusi.</s>
      <s id="b.ROM.12.10.2">De bilasu niodupa de niqoma nimatekekohoromati moi de moika.</s>
     </seg>
     <seg type="verse" id="b.ROM.12.11">
      <s id="b.ROM.12.11.1">De nia manara ma rabaka bilasu niakaeli upa nibusengi, duma ngini de o Gurumi Qatetebi ma buturu o Jou niwileleani.</s>
     </seg>
     <seg type="verse" id="b.ROM.12.12">
      <s id="b.ROM.12.12.1">De bilasu niangongano o Gikimoika gena de nia nali de nia moreka.</s>
      <s id="b.ROM.12.12.2">De nakoso o sangisara nidahe, de magena bilasu niamoku.</s>
      <s id="b.ROM.12.12.3">De nia sumbayang Unaka bilasu upa itogu.</s>
     </seg>
     <seg type="verse" id="b.ROM.12.13">
      <s id="b.ROM.12.13.1">De nakoso Una Awi nyawa manga oho ikurangi gena, bilasu o kia naga nginika magena nimakeregu de ona.</s>
      <s id="b.ROM.12.13.2">De bilasu niodupa niaaso o nyawa ma somoa imasidodogu nia tahuka.</s>
     </seg>
     <seg type="verse" id="b.ROM.12.14">
      <s id="b.ROM.12.14.1">De o nyawa la kanaga nisangisara ma ngale ona magena bilasu o Gikimoika nigolo la Awi laha wasidumu.</s>
      <s id="b.ROM.12.14.2">Igogou, upa Awi kutuku, duma cawali Awi laha gena niagolo.</s>
     </seg>
     <seg type="verse" id="b.ROM.12.15">
      <s id="b.ROM.12.15.1">De nakoso o nyawa kanaga yanali, de bilasu ngini lo ninali.</s>
      <s id="b.ROM.12.15.2">De nakoso o nyawa kanaga ipeleso, de bilasu ngini lo nipeleso.</s>
     </seg>
     <seg type="verse" id="b.ROM.12.16">
      <s id="b.ROM.12.16.1">De bilasu nia sininga ma edekati nisirimoi, so upa nimasihie, duma nimatekedodiao qaloha de o bi nyawa manga gamake sutu ikurangi koloko itotoro.</s>
      <s id="b.ROM.12.16.2">De upa nitemo nako ngini de o nyawa ma somoa gena, ngini ifoloi nicawaro.</s>
     </seg>
     <seg type="verse" id="b.ROM.12.17">
      <s id="b.ROM.12.17.1">De ngaroko o nyawa o dorou inigaka nginika, duma upa niafanggali de o dorou onaka.</s>
      <s id="b.ROM.12.17.2">De o nyawa manga simaka o kia naga itotiai gena bilasu niaaka itiai.</s>
     </seg>
     <seg type="verse" id="b.ROM.12.18">
      <s id="b.ROM.12.18.1">De lo nako yaaku, nimasikadailako la nia oho ma rabaka gena ka cawali o rimoi de o sohi.</s>
     </seg>
     <seg type="verse" id="b.ROM.12.19">
      <s id="b.ROM.12.19.1">Ai dodiao tinidododara, nakoso o nyawa o dorou inigaka nginika, upa niafanggali de o dorou onaka, duma niaqohaka la o Gikimoi asa ona wasangisara.</s>
      <s id="b.ROM.12.19.2">Sababu iqomaka Una wotemo de isilefo Awi Jaji ma Bukuka itemo, "Ka cawali Ngohi manena o nyawa manga dorou tafanggali de o dorou."</s>
     </seg>
     <seg type="verse" id="b.ROM.12.20">
      <s id="b.ROM.12.20.1">De ngini gena bilasu niaaka maro isilelefo o Buku ma rabaka itemo, "So nakoso nia lawangi kanaga yasapi eko manga kiri qadudu, bilasu ona niariwo niahike o ino la ioqo, de o ake la iudo.</s>
      <s id="b.ROM.12.20.2">De nia manara magena ona niasimaqe so manga dorou nginika imatoba de imatoduba."</s>
     </seg>
     <seg type="verse" id="b.ROM.12.21">
      <s id="b.ROM.12.21.1">Ena gena, upa lo niamote la o dorou inisitura, duma bilasu ngini niafanggali de o loha la o dorou gena niatura.</s>
     </seg>
    </div>
    <div type="chapter" id="b.ROM.13">
     <seg type="verse" id="b.ROM.13.1">
      <s id="b.ROM.13.1.1">Ngini ningodu bilasu nia bobareta niasigise.</s>
      <s id="b.ROM.13.1.2">Sababu o bobareta kanaga manga kuasa gena ma sihino ka cawali o Gikimoino, o kuasa ma somoano ihiwa.</s>
      <s id="b.ROM.13.1.3">De lo o bobareta ona magena lo ka Una masirete asa wositatapu.</s>
     </seg>
     <seg type="verse" id="b.ROM.13.2">
      <s id="b.ROM.13.2.1">So nakoso o nyawa la kanaga manga bobaretaka iholu yasigise gena, o kia naga Una wositatapuka ona lo iholu.</s>
      <s id="b.ROM.13.2.2">Nako komagena, de ona magena done asa yafanggali de o sangisara.</s>
     </seg>
     <seg type="verse" id="b.ROM.13.3">
      <s id="b.ROM.13.3.1">Nako o bobareta yasitatapu gena upa ma ngale o nyawa o loha yaaaka, duma ma ngale o nyawa ona magena o dorou yaaaka la yasimodo.</s>
      <s id="b.ROM.13.3.2">So upa he ngini nia bobareta gena niamodo, hitilahi o loha asa niaaka.</s>
      <s id="b.ROM.13.3.3">Nako komagena, de ona nia bobareta gena done inigiliri,</s>
     </seg>
     <seg type="verse" id="b.ROM.13.4">
      <s id="b.ROM.13.4.1">sababu ona magena o Gikimoi Awi leleani wasitotatapuka ma ngale ngini so o loha yaaka.</s>
      <s id="b.ROM.13.4.2">Duma nakoso ngini o dorou niaaka gena, igogou de itiai ngini asa nimodo, sababu igogou ona magena de manga kuasa ma ngale o nyawa lo yasangisara.</s>
      <s id="b.ROM.13.4.3">Ma ngale ona kanaga gena o Gikimoi Awi leleani moi, ena gena ona maro Una Awi dagali yasangisara o nyawa nakoso kanaga o dorou yaaka.</s>
     </seg>
     <seg type="verse" id="b.ROM.13.5">
      <s id="b.ROM.13.5.1">So bilasu ngini nia bobareta niasigise, sababu nako o dorou niaaka, de ona nisangisara.</s>
      <s id="b.ROM.13.5.2">De ma boboloi lo sababu ngini nia sininga ma rabaka igogou nianako bilasu niasigise onaka.</s>
     </seg>
     <seg type="verse" id="b.ROM.13.6">
      <s id="b.ROM.13.6.1">Komagena so ngini bilasu o pajak niafangu, sababu ma orasi o bobareta ma manara magena isidagi, de ona magena maro o nyawa o Gikimoi Awi leleani moi.</s>
     </seg>
     <seg type="verse" id="b.ROM.13.7">
      <s id="b.ROM.13.7.1">So o kia kanaga de nia nagi nia bobaretaka gena bilasu onaka niafangu, bai o pajak bai lo o horomati magena qangodu kanaga nia nagi so bilasu niafangu onaka.</s>
     </seg>
     <seg type="verse" id="b.ROM.13.8">
      <s id="b.ROM.13.8.1">Upa sidago o kia naga moi lo nimakahagi, ka cawali bilasu ngini nimatekedodara moi de moika.</s>
      <s id="b.ROM.13.8.2">O nyawa la kanaga o nyawaka yadodara, ona magena o Gikimoi Awi bobita o Musa walelefoka gena qangodu yaaka qaboloka.</s>
     </seg>
     <seg type="verse" id="b.ROM.13.9">
      <s id="b.ROM.13.9.1">O bobita gena kanaga o sulo idala, ena gena maro "Upa nisundali.</s>
      <s id="b.ROM.13.9.2">Upa nitooma.</s>
      <s id="b.ROM.13.9.3">Upa nitosi.</s>
      <s id="b.ROM.13.9.4">Upa nitesere."</s>
      <s id="b.ROM.13.9.5">Nako o bobita moi-moi magena de kanaga ma binukali qangodu magena yapoluno, imatero de o bobita ka ngai moika, ena gena "Maro ngini nia rohe masirete niadodara, komagena nia dodiaoka lo bilasu niadodara."</s>
     </seg>
     <seg type="verse" id="b.ROM.13.10">
      <s id="b.ROM.13.10.1">Nakoso o nyawa niadodara, de ngini asa upa o dorou niaaka onaka.</s>
      <s id="b.ROM.13.10.2">So o nyawa la kanaga o nyawa yadodara, de ona magena asa o bobita o Gikimoino gena qangodu yaaka qaboloka.</s>
     </seg>
     <seg type="verse" id="b.ROM.13.11">
      <s id="b.ROM.13.11.1">Ngini lo nianakoka ma orasi gena yaadoka, ma ngale o orasi manena ngini bilasu o moi-moi itotiai niaaka.</s>
      <s id="b.ROM.13.11.2">Maro o nyawa moi kanaga ma orasi yaadoka bilasu womomi.</s>
      <s id="b.ROM.13.11.3">Sababu ma orasi ngone o dunia ma dorouno o Gikimoi wonasalamati gena foloisi idumu dede iqoqoma ma orasi ngone ma Kristus asa ka powipiricaya.</s>
     </seg>
     <seg type="verse" id="b.ROM.13.12">
      <s id="b.ROM.13.12.1">Ma orasi ngone kanaga pogoge o dunia qatotorou manena ma rabaka gena he ipasaka, de ma orasi o nyawa o Gikimoi wasisalamati gena he foloisi idumuka.</s>
      <s id="b.ROM.13.12.2">Nakoso komagena, o dorou o moi-moi maro o nyawa manga manara o bubutu ma rabaka, magena ngone bilasu paaka kawa de pomasidailako ma ngale pomanara de nanga sininga ibolowo, la upa sidago o dorou inasitura.</s>
     </seg>
     <seg type="verse" id="b.ROM.13.13">
      <s id="b.ROM.13.13.1">De lo bilasu ngone paaka komagena, la ma ngale ona o Yesus wipipiricaya waasi asa ngone inahoromati, so o loha moi-moi maro o nyawa manga manara o nita ma rabaka magena ngone bilasu paaka.</s>
      <s id="b.ROM.13.13.2">Upa inatobadalu sidago lo porarame poli.</s>
      <s id="b.ROM.13.13.3">De upa nanga nyafusu ma dorou paaka sidago lo posundali.</s>
      <s id="b.ROM.13.13.4">De lo upa pomakangamo sidago lo pomatekeduhudu.</s>
     </seg>
     <seg type="verse" id="b.ROM.13.14">
      <s id="b.ROM.13.14.1">Duma ngini gena bilasu nidadi maro o Jou Yesus Kristus Awi nyawa masirete so Una Awi Gurumi wopareta nia sininga ma rabaka.</s>
      <s id="b.ROM.13.14.2">So ngini maro o Gikimoi Awi nyawa, so o dorou ma dupa nia siningaka gena niosininga kawa de upa he niamote.</s>
     </seg>
    </div>
    <div type="chapter" id="b.ROM.14">
     <seg type="verse" id="b.ROM.14.1">
      <s id="b.ROM.14.1.1">O nyawa la kanaga manga piricaya qaceke, ona magena bilasu ngini niaqehe qaloha, la upa sidago de ma ngale o kia ona yopiricayaka gena ona dede ngini nimatekesikoholu.</s>
     </seg>
     <seg type="verse" id="b.ROM.14.2">
      <s id="b.ROM.14.2.1">O nyawa ma binuka kanaga manga piricaya qaputuru, so itemo o kia bato yaoqo gena ka idadi.</s>
      <s id="b.ROM.14.2.2">Duma kanaga o nyawa ma binukali gena manga piricaya ka ma cunu gena o sihode itemo idadiwa, so ka cawali o gaahu yaoqo.</s>
     </seg>
     <seg type="verse" id="b.ROM.14.3">
      <s id="b.ROM.14.3.1">Nako komagena, de o nyawa la kanaga itemo o kia bato yaoqo gena ka idadi, de upa sidago yaduhudu o nyawa itemo idadiwa.</s>
      <s id="b.ROM.14.3.2">Komagena lo o nyawa la kanaga itemo idadiwa, de upa sidago o nyawa itemo ka idadi gena yasisala.</s>
      <s id="b.ROM.14.3.3">Sababu o nyawa itemo ka idadi, ona magena o Gikimoi masirete asa waqehe qalohaka.</s>
     </seg>
     <seg type="verse" id="b.ROM.14.4">
      <s id="b.ROM.14.4.1">O nyawa itemo ka idadi gena, ona o Gikimoi Awi nyawa so wileleani, upa nitemo maro ngini nia nyawa, so itiaiwa nakoso ona magena ngini niasisala.</s>
      <s id="b.ROM.14.4.2">Sababu o Gikimoi Una magena wahiri o nyawa manga loha de manga dorou, maro o tuangi moi wahiri awi gilalo manga manara itotiai de manga manara isasala.</s>
      <s id="b.ROM.14.4.3">De o nyawa itemo ka idadi gena o Jou asa waqehe qaloha, sababu aku ona wasiputuru so manga piricaya asa foloi qaputuru.</s>
     </seg>
     <seg type="verse" id="b.ROM.14.5">
      <s id="b.ROM.14.5.1">O nyawa ma binuka lo kanaga yamalo ka qaloha nakoso o wange yahiri, so o wange moi ifoloi ilamo de o wange ma somoa.</s>
      <s id="b.ROM.14.5.2">Duma kanaga o nyawa ma binukali yamalo o wange qangodu ka imaketero.</s>
      <s id="b.ROM.14.5.3">Qohaka, la ngone o nyawamoi-nyawamoi nako pahiri gena pamote nanga dupa masirete.</s>
     </seg>
     <seg type="verse" id="b.ROM.14.6">
      <s id="b.ROM.14.6.1">Sababu o nyawa la kanaga o wange yahihiri, ona magena yahiri la ma ngale o Jou iwihoromati.</s>
      <s id="b.ROM.14.6.2">De o nyawa la kanagali o kia bato yaooqo, ona magena lo yaoqo la ma ngale o Jou iwihoromati, sababu ma ngale manga ino gena ona yodupa manga sukuru Unaka yatide.</s>
      <s id="b.ROM.14.6.3">De lo o nyawa la kanaga ka o gaahu yaooqo, ona magena lo yaaka la ma ngale Una iwihoromati, de ona lo ma ngale manga ino gena yodupa manga sukuru yatide Unaka.</s>
      <s id="b.ROM.14.6.4">So o moi-moi yaaaka gena upa potemo isala.</s>
     </seg>
     <seg type="verse" id="b.ROM.14.7">
      <s id="b.ROM.14.7.1">Nako ngone pooho eko posone gena, upa ma ngale ngone masirete nanga sininga ma dupa,</s>
     </seg>
     <seg type="verse" id="b.ROM.14.8">
      <s id="b.ROM.14.8.1">duma ma ngale o Jou Una magegena so asa pooho eko posone lo ka podupa powisisanangi.</s>
      <s id="b.ROM.14.8.2">Sababu, bai pooho bai lo posone, ngone gena to Una Awi nyawa masireteka.</s>
     </seg>
     <seg type="verse" id="b.ROM.14.9">
      <s id="b.ROM.14.9.1">Sababu ma Kristus wosone de wisioho kali la ma ngale wodadi o nyawa inangodu nanga Jou, bai ngone pooohosi de lo ona isosoneka.</s>
     </seg>
     <seg type="verse" id="b.ROM.14.10">
      <s id="b.ROM.14.10.1">So ngini magenena nako nia dodiao ipipiricaya kanaga o bobita moi yamotewa, upa sidago ona gena niahiri bilasu niasisala.</s>
      <s id="b.ROM.14.10.2">De lo nakoso ngini o bobita gena niamotewa de lo nia dodiao ipipiricaya kanaga o bobita yamote gena, upa sidago ona magena niaduhudu.</s>
      <s id="b.ROM.14.10.3">Igogou-gogou, done ngone inangodu asa o Gikimoi Awi simaka pomaokoye la ma ngale Una magegena wahiri nanga loha de nanga dorou.</s>
     </seg>
     <seg type="verse" id="b.ROM.14.11">
      <s id="b.ROM.14.11.1">Magena panakoka, sababu iqomaka de isilefo o Gikimoi Awi Jaji ma Bukuka itemo o Jou wotemo komanena, "Igogou-gogou, to Ngohi Ai simaka o nyawa yangodu done imabukuku de lo imamangaku igogou Ngohi gena o Gikimoi."</s>
     </seg>
     <seg type="verse" id="b.ROM.14.12">
      <s id="b.ROM.14.12.1">Komagena so ma ngale to ngone moi-moi nanga manara gena bilasu poqohaka, la done asa o Gikimoi wahiri.</s>
     </seg>
     <seg type="verse" id="b.ROM.14.13">
      <s id="b.ROM.14.13.1">O Gikimoi done ngone nanga manara wahiri, so hika ngone pomatekesikasala kawa.</s>
      <s id="b.ROM.14.13.2">Duma ngini gena bilasu nimasidailako la o kia naga moi lo upa niaaka, nakoso magena idadi o sababu moi sidago nia dodiao ipipiricaya gena o dorouku itura.</s>
     </seg>
     <seg type="verse" id="b.ROM.14.14">
      <s id="b.ROM.14.14.1">Ngohi de o Jou Yesus mimarimoika, so igogou tanakoka o kia naga ngone paoqoka magena moi lo akuwa o dorouka inangaho.</s>
      <s id="b.ROM.14.14.2">Ka cawali nakoso o nyawa la kanaga yamalo o ino kia naga moi qatotorou, de igogou magena qatorou onaka.</s>
      <s id="b.ROM.14.14.3">So upa sidago ona magena ngini niabaja o ino magena yaoqo.</s>
     </seg>
     <seg type="verse" id="b.ROM.14.15">
      <s id="b.ROM.14.15.1">Nakoso ngini kanaga o ino kia naga moi niaoqo so nia dodiao ipipiricaya moi lo awi sininga qasirika, de ngini magena asa o dodara ma manara gena niaaka kawa.</s>
      <s id="b.ROM.14.15.2">So ma ngale o nyawa ma Kristus wosoneka de o nyawa nagoona, ngaroko manga piricaya qaceke gena, upa sidago ngini o kia naga moi niaoqo so manga piricaya magena isisa.</s>
     </seg>
     <seg type="verse" id="b.ROM.14.16">
      <s id="b.ROM.14.16.1">De upa lo o kia naga moi niaoqo, ngaroko magena niamalo qaloloha, nakoso komagena done asa o nyawa o dorouku itura de ngini lo nia ronga ma dorou yogaka.</s>
     </seg>
     <seg type="verse" id="b.ROM.14.17">
      <s id="b.ROM.14.17.1">Sababu nako o Gikimoi ngone wonapopareta gena, o bobita o kia naga paoqo de paudo gena posigise ma ngale magena qasowo.</s>
      <s id="b.ROM.14.17.2">Duma ma ngale gena igogou o moi-moi o kia itotiai gena paaka, de nanga oho ma rabaka gena ka cawali o rimoi de o sohi, de lo o Gurumi Qatetebi ma buturu so pomore de nanga nalika.</s>
     </seg>
     <seg type="verse" id="b.ROM.14.18">
      <s id="b.ROM.14.18.1">O nyawa nagoona nakoso magena yaaka so ma Kristus iwileleani, de ma dodagi komagena de ona magena asa o Gikimoi iwisisanangi de ona lo o nyawa asa yahoromati.</s>
     </seg>
     <seg type="verse" id="b.ROM.14.19">
      <s id="b.ROM.14.19.1">Nakoso komagena, hika ngone o kia naga paaka gena ma meta asa pomakadame moi de moika, la nanga piricaya moi-moi asa qaputuru.</s>
     </seg>
     <seg type="verse" id="b.ROM.14.20">
      <s id="b.ROM.14.20.1">Upa sidago ma ngale ka o ino de o Gikimoi Awi manara gena o nyawa ipipiricaya moi awi sininga ma rabaka pasisa.</s>
      <s id="b.ROM.14.20.2">Ngaroko o ino qangodu gena o Gikimoi wonasimaha paoqo, duma qalohawa nakoso o ino o kia naga paoqo so o nyawa o salaku itura de o kia yamalo itotiai gena yamote kawa.</s>
     </seg>
     <seg type="verse" id="b.ROM.14.21">
      <s id="b.ROM.14.21.1">Ifoloi qaloha, ngaroko, upa o sihode paoqo, eko o anggur paudo, eko lo o kia nagali paaka, nakoso magena paaka so nanga dodiao ipipiricaya o salaku itura de o kia ona yamalo itotiai gena he yamote kawa.</s>
     </seg>
     <seg type="verse" id="b.ROM.14.22">
      <s id="b.ROM.14.22.1">So ma ngale o moi-moi magena o kia naga ngini masirete niopiricaya, nakoso kanaga nia dodiao itemo isala, de hika ngini gena nimapopongoka.</s>
      <s id="b.ROM.14.22.2">So niopiricaya gena ka o Gikimoi wanako.</s>
      <s id="b.ROM.14.22.3">Upa sidago nia dodiao gena niagegego de niabaja ma ngale ona lo yopiricaya.</s>
      <s id="b.ROM.14.22.4">Sababu o Gikimoi Awi laha wosidumu o nyawaka, nakoso kanaga yaaka o kia ona yamalo itiai so manga siningaka lo upa itemo isala.</s>
     </seg>
     <seg type="verse" id="b.ROM.14.23">
      <s id="b.ROM.14.23.1">Duma nakoso ona ma ngale o kia naga yaoqo gena yododato duma magena ka yaoqo, de ona magena manga siningaka asa itemo isala de o Gikimoi lo wasisala.</s>
      <s id="b.ROM.14.23.2">Sababu ona yaakaka o kia naga yamalo isasala de itiaiwa.</s>
      <s id="b.ROM.14.23.3">Nakoso o moi-moi qangodu igogou komagena, de ona o dorou yaakaka.</s>
     </seg>
    </div>
    <div type="chapter" id="b.ROM.15">
     <seg type="verse" id="b.ROM.15.1">
      <s id="b.ROM.15.1.1">Ngone gena nakoso kanaga nanga piricaya qaputuru, upa sidago ka ngone masirete pomasisanangi.</s>
      <s id="b.ROM.15.1.2">Duma ngone gena ma orasi o nyawa manga piricaya qaceke, de manga susa gena bilasu pamoku.</s>
     </seg>
     <seg type="verse" id="b.ROM.15.2">
      <s id="b.ROM.15.2.1">Komagena ngone inangodu lo bilasu nanga dodiao ipipiricayaka gena paaka isanangi de o loha paaka onaka, la ma ngale manga piricaya magena foloisi qaputuru.</s>
     </seg>
     <seg type="verse" id="b.ROM.15.3">
      <s id="b.ROM.15.3.1">Sababu ma Kristus Una masirete lo Awi ngale upa wosanangi.</s>
      <s id="b.ROM.15.3.2">De ngaroko o nyawa gena Una wikalekono, duma Una Awi ngale gena o Gikimoi iwisisanangi.</s>
      <s id="b.ROM.15.3.3">Magena imatero maro o kia iqomaka o Gikimoi wotemoka de isilefo Awi Jaji ma Bukuka itemo, "Ma orasi o nyawa inikalekono Ngonaka, de magena lo imatero de Ngohi ikalekono."</s>
     </seg>
     <seg type="verse" id="b.ROM.15.4">
      <s id="b.ROM.15.4.1">O moi-moi iqomaka isilelefo o Gikimoi Awi Buku ma rabaka gena, nakoso pabaca, de magena ngone inadoto ma ngale ngone aku o sangisara pamoku de lo ngone inasiduduga so pongongano de popiricaya igogou Una Awi jaji gena qangodu asa wosiganapu.</s>
     </seg>
     <seg type="verse" id="b.ROM.15.5">
      <s id="b.ROM.15.5.1">Ngohi togolo o Gikimoi, Una wonasidoduduga so o sangisara gena aku pamoku, Una magegena lo tanu ngini winisiduduga ma ngale ngini aku niamote o kia o Yesus Kristus waaaka, so ngini moi-moi nia sininga ma rabaka aku imaketero.</s>
     </seg>
     <seg type="verse" id="b.ROM.15.6">
      <s id="b.ROM.15.6.1">La ngini ningodu de nia sininga imarimoi ma ngale aku nisilamo o Gikimoi Awi ronga, o Yesus Kristus nanga Jou Awi Baba.</s>
     </seg>
     <seg type="verse" id="b.ROM.15.7">
      <s id="b.ROM.15.7.1">Mutuwade ngohi tinidedemo ngini ningodu kagena o Romaka, maro ma Kristus ngini winiqehe qalohaka, komagena lo bilasu ngini moi de moika lo nimatekekeqehe qaloha, la ma ngale ma orasi o nyawa nikelelo, de ona lo asa o Gikimoi Awi ronga yogiliri.</s>
     </seg>
     <seg type="verse" id="b.ROM.15.8">
      <s id="b.ROM.15.8.1">Sababu hika nimasininga o kia naga ma Kristus waakaka, magena ma ngale ngone o Yahudika ma nyawa asa wonaleleani la o dodoto itotiai ma ngale o Gikimoi gena wonasikelelo.</s>
      <s id="b.ROM.15.8.2">Ena gena, wosiganapu o Gikimoi Awi jaji ma ngale o Salamati ma Kolano nanga ete de nanga toporaka.</s>
     </seg>
     <seg type="verse" id="b.ROM.15.9">
      <s id="b.ROM.15.9.1">De lo ma Kristus waakaka, ma ngale o Yahudika ma nyawa yasowo ona magena asa o Gikimoi Awi ronga yogiliri, sababu wagalusiri onaka.</s>
      <s id="b.ROM.15.9.2">Magena imatero maro o kia iqomaka ma ngale o Yahudika ma nyawa yasowo gena, o Daud wotemo o Gikimoika de isilelefo o Gikimoi Awi Jaji ma Bukuka itemo, "Ma ngale Ngona gena o bi bangsa qangodu ngohi tasingangasu.</s>
      <s id="b.ROM.15.9.3">To Ngona Ani ronga manga sidongirabaka tosilamo de ai nyanyi."</s>
     </seg>
     <seg type="verse" id="b.ROM.15.10">
      <s id="b.ROM.15.10.1">De lo ma ngale o Yahudika ma nyawa yasowo gena kanaga isilefo kali itemo, "He!</s>
      <s id="b.ROM.15.10.2">Ngini o bi bangsa ninali nimakomote de o Gikimoi Awi nyawa, dede o Yahudika lo nirarame.</s>
     </seg>
     <seg type="verse" id="b.ROM.15.11">
      <s id="b.ROM.15.11.1">Ngini o bi bangsa de o nyawa ningodu lo hika nisilamo o Jou Awi ronga."</s>
     </seg>
     <seg type="verse" id="b.ROM.15.12">
      <s id="b.ROM.15.12.1">De kanaga lo ma nabi Yesaya walefo gena ma demo, "Done o nyawa moi o Isai awi ngopa de awi danoku witide la wokolano o Yahudika yasowo, o bi bangsa gena yangodu Unaka wingongano."</s>
     </seg>
     <seg type="verse" id="b.ROM.15.13">
      <s id="b.ROM.15.13.1">Ngohi togolo o Gikimoi, Una waaaka so ngini niwingongano, Una magegena lo winisiputuru, so nakoso niwipiricaya gena aku nia siningaka foloisi qanali de lo isanangi.</s>
      <s id="b.ROM.15.13.2">La de o Gurumi Qatetebi ma buturu ngini niangongano o Gikimoika gena foloisi idogo-dogo.</s>
     </seg>
     <seg type="verse" id="b.ROM.15.14">
      <s id="b.ROM.15.14.1">Ai dodiao nipipiricaya, ngohi masirete tanako igogou ngini magena o loha ifoloi niaaka o nyawaka.</s>
      <s id="b.ROM.15.14.2">Sababu ngini aku o Gikimoi Awi dodoto itotiai gena nianako ifoloi de magena lo nimatekekodoto moi de moika.</s>
     </seg>
     <seg type="verse" id="b.ROM.15.15">
      <s id="b.ROM.15.15.1">Ngaroko komagena, ngohi gena ngini tiniqoha kawa, duma o moi-moi o surati manena ma rabaka tinidelefo gena maro o sosininga moi nginika.</s>
      <s id="b.ROM.15.15.2">Sababu ngohi manena o Gikimoi Awi laha so woisitatapuka,</s>
     </seg>
     <seg type="verse" id="b.ROM.15.16">
      <s id="b.ROM.15.16.1">la ma ngale o Yesus Kristus Awi manara taaka o Yahudika ma nyawa yasowo manga sidongirabaka.</s>
      <s id="b.ROM.15.16.2">De kanaga Una magena ngohi woisitatapuka, la o Gikimoi Awi habari qaloloha asa tosihabari onaka ma ngale ona aku iwipiricaya ma Kristuska, sidago o Gikimoi Awi Gurumi asa manga dorou wasisa de ona gena waqehe qaloha.</s>
      <s id="b.ROM.15.16.3">Maro iqoqomaka o bi nyawa manga suba gena aku o Gikimoi waqehe qaloha.</s>
     </seg>
     <seg type="verse" id="b.ROM.15.17">
      <s id="b.ROM.15.17.1">Nako to ngohi ai manara ma ngale o Gikimoika gena, sababu ngohi de o Yesus Kristus mimarimoika, so ngohi asa tamalo tolamo.</s>
     </seg>
     <seg type="verse" id="b.ROM.15.18">
      <s id="b.ROM.15.18.1">Ngohi tobarani komagena, ma sababu ka cawali ma Kristus asa ngohi woisiputuru so taaka, la ma ngale ai demo de ai manara so o bi bangsa yangodu ona o Yahudika ma nyawa yasowo lo aku o Gikimoi wisigise.</s>
     </seg>
     <seg type="verse" id="b.ROM.15.19">
      <s id="b.ROM.15.19.1">Ai manara gena de o Gurumi Qatetebi ma kuasa so taaku taaka o nonako ihahairani gena lo de ma kuasa.</s>
      <s id="b.ROM.15.19.2">So o Yerusalemka de tokahika sidago o Ilirikumka, de o habari qaloloha ma ngale ma Kristus gena ngohi tosihabari qabolo o nyawa yangoduka.</s>
     </seg>
     <seg type="verse" id="b.ROM.15.20">
      <s id="b.ROM.15.20.1">De to ngohi ai edekati o habari qaloloha magena tosihabari o riho kiaka bato ma ngale ma Kristus gena yoise waasi.</s>
      <s id="b.ROM.15.20.2">La komagena upa sidago o nyawa ma somoa isihabari iqomaka so ngohi manga manara magena tosigila-gila.</s>
      <s id="b.ROM.15.20.3">Maro o nyawa moi kanaga o tahu wosigoko, duma upa wosigoko o nyawa ma somoa manga tahu ma sosoqeka.</s>
     </seg>
     <seg type="verse" id="b.ROM.15.21">
      <s id="b.ROM.15.21.1">Imatero maro o kia iqomaka ma ngale ma Kristus gena isilelefo o Gikimoi Awi Jaji ma Bukuka itemo, "O nyawa la kanaga ma ngale Una la Awi habari lo yogiise waasi de yasingangasu waasi, so done asa wimake de yasahe Una gena igogou."</s>
     </seg>
     <seg type="verse" id="b.ROM.15.22">
      <s id="b.ROM.15.22.1">Ma ngale to ngohi ai manara ifati so ngohi gena ma para ma dala taaku waasi tiniado nginika.</s>
     </seg>
     <seg type="verse" id="b.ROM.15.23">
      <s id="b.ROM.15.23.1">Kanaga o orasi manena de o nyawa o riho qangoduka ma ngale ma Kristus gena yoise qaboloka, de lo ma dekaka so de o taungu muruo nagaka ai dupa foloi qaputuru gena ngini tinikurumi de tiniado.</s>
     </seg>
     <seg type="verse" id="b.ROM.15.24">
      <s id="b.ROM.15.24.1">So ngohi ai edekati gena asa tahika tinikurumi nginika ma orasi ngohi totagi o Spanyol ma daeraka.</s>
      <s id="b.ROM.15.24.2">O dodagi manena ma rabaka done to ngini nia daeraka tokahika de sidago lo tatiho, de ngaroko ka jai-jai bato, duma ngohi tongongano aku totulu nginika la pomakamake kali de nanga nalika.</s>
      <s id="b.ROM.15.24.3">Qabolo de aku lo niriwo ma ngale to ngohi ai dodagi tadofa o Spanyolka.</s>
     </seg>
     <seg type="verse" id="b.ROM.15.25">
      <s id="b.ROM.15.25.1">Ngaroko ai edekati komagena, duma ngohi bilasu totagi iqoma kasi o Yerusalemka, ma ngale o roriwo o pipi tatota kagena o Gikimoi Awi nyawa o kota magenaka.</s>
     </seg>
     <seg type="verse" id="b.ROM.15.26">
      <s id="b.ROM.15.26.1">O roriwo o pipi magena o nyawa ipipiricaya o Makedonia de o Akhaya ma bi daeraka yodupa yatolomu ma ngale ona o nyawa ipipiricaya o Yerusalemka, manga sidongirabaka kanaga ona isususaka gena yahike.</s>
     </seg>
     <seg type="verse" id="b.ROM.15.27">
      <s id="b.ROM.15.27.1">Komagena yodupa sababu ma ngale de o Yahudi ma nyawa so o laha o Gikimoino gena o bi bangsa yangoduka, ena gena o Yahudika ma nyawa yasowo, ona magena lo aku yamake, so ka qaloha o Yahudika yasowo lo bilasu o Yahudika ma nyawa ipipiricaya o Yerusalemka gena yafanggali de o roriwo o pipi yahike.</s>
      <s id="b.ROM.15.27.2">Igogou, magena lo maro manga nagi moi o Yahudika ma nyawa ipipiricaya kagena o Yerusalemka.</s>
     </seg>
     <seg type="verse" id="b.ROM.15.28">
      <s id="b.ROM.15.28.1">Komagena so ma orasi o Yerusalemka tatota qabolo, eko igogou o ngongike magena tasidiadoka, de ngohi asa tomajobo takahika nginika, de nia daera tatiho ma ngale ai dodagi tadofa o Spanyolka.</s>
     </seg>
     <seg type="verse" id="b.ROM.15.29">
      <s id="b.ROM.15.29.1">De lo ngohi tanako ma orasi ngohi nginika tinikurumi, de asa kanaga lo ma Kristus Awi laha winihike foloisi ilamo.</s>
     </seg>
     <seg type="verse" id="b.ROM.15.30">
      <s id="b.ROM.15.30.1">Ai dodiao nipipiricaya, ngone de o Yesus Kristus nanga Jou pomarimoika de lo o Gikimoi Awi Gurumi wonasiputuru so pomatekedodara moi de moika, so ngohi tinibaja de togolo nginika, tanu ngini dede ngohi pomakomote pogolo o Gikimoika.</s>
      <s id="b.ROM.15.30.2">Ma ngale ngohi gena hika o Gikimoika nigolo,</s>
     </seg>
     <seg type="verse" id="b.ROM.15.31">
      <s id="b.ROM.15.31.1">la tanu o roriwo o pipi taaho gena o Gikimoi Awi nyawa ngo kagena o Yerusalemka asa yaqehe qaloha.</s>
      <s id="b.ROM.15.31.2">De lo nigolo o Yahudika ma nyawa ipipiricaya waasi o Yudea ma daeraka tanu asa ngohi woisirese to ona manga gia ma sohano.</s>
     </seg>
     <seg type="verse" id="b.ROM.15.32">
      <s id="b.ROM.15.32.1">Komagena lo tanu to ngini nia sumbayang o Gikimoika la ma ngale ngohi gena, nakoso o Gikimoi wosimote qaloha, de asa tiniado nginika de ai nalika.</s>
      <s id="b.ROM.15.32.2">De lo ma ngale ngohi tinikurumi nia sidongirabaka so ai sininga asa foloi qaputuru.</s>
     </seg>
     <seg type="verse" id="b.ROM.15.33">
      <s id="b.ROM.15.33.1">Ngohi togolo o Gikimoika, o sanangi wonahihike, la tanu Una masirete kanaga asa wogogesi dede ngini ningoduka.</s>
      <s id="b.ROM.15.33.2">Amin.</s>
     </seg>
    </div>
    <div type="chapter" id="b.ROM.16">
     <seg type="verse" id="b.ROM.16.1">
      <s id="b.ROM.16.1.1">Ngohi todupa o ngopeqeka moi ami giliri tinisinako nginika, muna magena nanga dodiao mopipiricaya moi ami ronga ongo Febe.</s>
      <s id="b.ROM.16.1.2">Muna gena o gogobu o Kengkrea ma kotaka manga leleani moi.</s>
     </seg>
     <seg type="verse" id="b.ROM.16.2">
      <s id="b.ROM.16.2.1">Ngohi togolo nginika tanu muna magena ngini nimiqehe foloi qaloha, sababu maro ngini komagena lo muna o nyawa o Jou mowipipiricaya moi.</s>
      <s id="b.ROM.16.2.2">De lo muna gena ami kurangi tanu ngini sutu nimiriwo, sababu o nyawa he yadalaka de lo ngohika muna masirete lo moriwo qaboloka.</s>
     </seg>
     <seg type="verse" id="b.ROM.16.3">
      <s id="b.ROM.16.3.1">Ai salam tosidingo ongo Priskila de ma roka o Akwilaka, ai dodiao ma ngale o Yesus Kristuska mimomanara.</s>
     </seg>
     <seg type="verse" id="b.ROM.16.4">
      <s id="b.ROM.16.4.1">Ona magena ma ngale ngohi isisalamati gena, ona he dangade yosone.</s>
      <s id="b.ROM.16.4.2">So ngohi ai sukuru tosidingo onaka, de upa ka ngohi tomatengo, duma o bi gogobu o Yahudika ma nyawa yasowo ona yangodu lo manga sukuru isidingo onaka.</s>
     </seg>
     <seg type="verse" id="b.ROM.16.5">
      <s id="b.ROM.16.5.1">Ai salam tosidingo o gogobu yomatotolomu kagena ona yasinoto manga tahuka.</s>
      <s id="b.ROM.16.5.2">Ai salam tosidingo o Epenetuska, una towidododara.</s>
      <s id="b.ROM.16.5.3">Una gena o nyawa ma nonoma ma Kristus wipiricaya o Asia ma daeraka.</s>
     </seg>
     <seg type="verse" id="b.ROM.16.6">
      <s id="b.ROM.16.6.1">Ai salam tosidingo ongo Mariaka, ma ngale ngini muna momanara qaputuru poli.</s>
     </seg>
     <seg type="verse" id="b.ROM.16.7">
      <s id="b.ROM.16.7.1">Ai salam tosidingo o Andronikus de o Yuniaska, ona ai dodiao o Yahudika ma nyawa, kanaga ipapasaka ona lo yobui dede ngohi.</s>
      <s id="b.ROM.16.7.2">Ona magena o sosulo yahohoromati de lo ngohi ma Kristus towipiricaya waasi de ona wipiricaya iqomaka.</s>
     </seg>
     <seg type="verse" id="b.ROM.16.8">
      <s id="b.ROM.16.8.1">Ai salam tosidingo o Ampliatuska, una o Jou Awi nyawa moi so towidododara.</s>
     </seg>
     <seg type="verse" id="b.ROM.16.9">
      <s id="b.ROM.16.9.1">Ai salam tosidingo o Urbanuska, una nanga dodiao ma ngale ma Kristus so pomomanara, komagena lo o Stakhis una towidododara.</s>
     </seg>
     <seg type="verse" id="b.ROM.16.10">
      <s id="b.ROM.16.10.1">Ai salam tosidingo o Apeleska, una ngaroko o sangisara wamake, duma awi piricaya ma Kristuska gena qaputuru.</s>
      <s id="b.ROM.16.10.2">Ai salam tosidingo o nyawa ipipiricaya o Aristobuluska de awi tahu ma raba moi.</s>
     </seg>
     <seg type="verse" id="b.ROM.16.11">
      <s id="b.ROM.16.11.1">Ai salam tosidingo o Herodionka, una ai dodiao moi o Yahudika ma nyawa.</s>
      <s id="b.ROM.16.11.2">Ai salam tosidingo o Narkisuska de awi tahu ma raba moi, ona o Jou Awi nyawa.</s>
     </seg>
     <seg type="verse" id="b.ROM.16.12">
      <s id="b.ROM.16.12.1">Ai salam tosidingo ongo Trifena de lo ongo Trifosa, ona gena kanaga o Jouka yomanara yokaeli.</s>
      <s id="b.ROM.16.12.2">Ai salam tosidingo ongo Persiska, muna pomidododara gena, muna ma ngale o Jouka momanara lo mokaeli.</s>
     </seg>
     <seg type="verse" id="b.ROM.16.13">
      <s id="b.ROM.16.13.1">Ai salam tosidingo o Jou wimomote moi gena o Rufuska, una gena ona iwigogiliri.</s>
      <s id="b.ROM.16.13.2">Ai salam tosidingo lo ma awaka, muna moiaka ngohika gena imatero de ai awa masirete.</s>
     </seg>
     <seg type="verse" id="b.ROM.16.14">
      <s id="b.ROM.16.14.1">Ai salam tosidingo o Asinkrituska, de o Flegon, o Hermes, o Patrobas, o Hermas de lo ona o dodiao ipipiricaya gena dede ona imakokangaho yangoduka.</s>
     </seg>
     <seg type="verse" id="b.ROM.16.15">
      <s id="b.ROM.16.15.1">Ai salam tosidingo o Filologuska de lo ongo Yulia, komagena lo o Nereuska de awi bira, de lo o Olimpaska de ona o Gikimoi Awi nyawa yangodu gena dede ona imakokangaho yangoduka.</s>
     </seg>
     <seg type="verse" id="b.ROM.16.16">
      <s id="b.ROM.16.16.1">De lo nia salam de nia siboso lo tanu nimatekesidiado o nyawa moi de o nyawa moika.</s>
      <s id="b.ROM.16.16.2">Ma Kristus Awi gogobu o daera manenaka ona yangodu manga salam isidingo nginika.</s>
     </seg>
     <seg type="verse" id="b.ROM.16.17">
      <s id="b.ROM.16.17.1">Ai dodiao nipipiricaya, ngohi tinigolo nginika tanu ngini nimasitiari.</s>
      <s id="b.ROM.16.17.2">Upa sidago o nyawa gena ngini inisigaro so ngini nimatekekitingaka, de asa inidoto de manga dodoto gena imaterowa de ma Kristus Awi dodoto, imatero maro o kia ngini nimadodotoka.</s>
      <s id="b.ROM.16.17.3">Ona magenano bilasu ngini nimasirese qaloha.</s>
     </seg>
     <seg type="verse" id="b.ROM.16.18">
      <s id="b.ROM.16.18.1">Sababu o nyawa maro ona magegena igogouwa nakoso itemo ma Kristus nanga Jou wileleani, duma ka to ona manga dupa masirete gena imasisanangika.</s>
      <s id="b.ROM.16.18.2">De manga babaja gena ma demo qamuti la yakulai de o nyawa yasihaga.</s>
     </seg>
     <seg type="verse" id="b.ROM.16.19">
      <s id="b.ROM.16.19.1">Ngaroko igogou o nyawa ipipiricaya gena yangodu yanako ngini gena o habari qaloloha nisigiseka so ma ngale ngini ngohi lo inalika, duma ngohi todupa tanu ngini gena nicawaro so o moi-moi qaloloha gena niaaka de lo o moi-moi qatotorouno nimasirese.</s>
     </seg>
     <seg type="verse" id="b.ROM.16.20">
      <s id="b.ROM.16.20.1">De lo nakoso o nyawa ona magenano nimasireseka, itekawa de asa o Gikimoi, o sanangi wonahihikeka, Una magena lo o Iblis waturaka.</s>
      <s id="b.ROM.16.20.2">Ngohi togolo tanu nanga Jou Yesus Una Awi laha asa kanaga wosidumusi ngini ningoduka.</s>
      <s id="b.ROM.16.20.3">Amin.</s>
     </seg>
     <seg type="verse" id="b.ROM.16.21">
      <s id="b.ROM.16.21.1">De ai dodiao yamuruo naga kanaga dede ngohi, ona magena manga salam yosidingo nginika.</s>
      <s id="b.ROM.16.21.2">Ena gena, o Timotius, to ngohi ai dodiao womomanara, una magena awi salam wosidingo nginika, komagena lo o Lukius, o Yason, de lo o Sosipater ona magena o Yahudika ma nyawa.</s>
     </seg>
     <seg type="verse" id="b.ROM.16.22">
      <s id="b.ROM.16.22.1">Ngohi, Tertius, o Jou Awi nyawa moi lo ai salam tosidingo nginika.</s>
      <s id="b.ROM.16.22.2">O surati manena o Paulus awi demo gena ngohi talelefo.</s>
     </seg>
     <seg type="verse" id="b.ROM.16.24">
      <s id="b.ROM.16.24.1">O Gayus lo una awi salam wosidingo nginika.</s>
      <s id="b.ROM.16.24.2">Una magena awi tahuka ngohi, Paulus, kagena tomasidodogu de o gogobu lo yangodu kagena imatotolomu.</s>
      <s id="b.ROM.16.24.3">O Erastus, una o kota manena ma bendahara eko o pipi ma jojoho de lo nanga dodiao wopipiricaya moi, o Kwartus, ona lo manga salam isidingo nginika.</s>
     </seg>
     <seg type="verse" id="b.ROM.16.25">
      <s id="b.ROM.16.25.1">Tosihabari ma ngale o Gikimoi, Una gena aku ngini winisiputuru ma ngale niapiricaya o Jou Yesuska foloisi qaputuru.</s>
      <s id="b.ROM.16.25.2">Komagena aku Una waaka ma orasi o habari qaloloha asa ngohi tosihabarika eko o dodoto itotiai ngomi misimaneka.</s>
      <s id="b.ROM.16.25.3">Gena o habari ma ngale o Yesus Kristus, eko lo o dodoto itotiai kiaka iqoqoma o dunia wosidadi waasi so o Gikimoi wosimane waasi,</s>
     </seg>
     <seg type="verse" id="b.ROM.16.26">
      <s id="b.ROM.16.26.1">duma o orasi manena asa wosimane qaboloka.</s>
      <s id="b.ROM.16.26.2">Magena o Gikimoi wokokakali asa wosulo Awi nabi-nabika la yalefo, de magena lo misihabari ma ngale o bi bangsa o Yahudika ma nyawa yasowo gena yangodu-ngodu Una wipiricaya so aku wisigise Unaka.</s>
     </seg>
     <seg type="verse" id="b.ROM.16.27">
      <s id="b.ROM.16.27.1">So sababu o Yesus Kristus wonasiputuru, so tanu o Gikimoi womatetengo de lo igogou wococawaro, Una magena Awi ronga posilamo ka sidutu ikakali.</s>
      <s id="b.ROM.16.27.2">Amin.</s>
      <s id="b.ROM.16.27.3">Ngohi Paulus</s>
     </seg>
    </div>
   </div>
   <div type="book" id="b.1CO">
    <div type="chapter" id="b.1CO.1">
     <seg type="verse" id="b.1CO.1.2">
      <s id="b.1CO.1.2.1">Ngini o gogobu kagena o Korintus ma kotaka gena ningodu maro o Gikimoi Awi nyawa, so idadika la ngini nileleani nikaeli Unaka sababu ngini lo dede o Yesus Kristus nimarimoika.</s>
      <s id="b.1CO.1.2.2">Ngini winisitatapu maro Awi nyawa dede o bi nyawa yangodu kiaka bato, nakoso yodupa igolo o Yesus Kristuska, Una gena to ona manga Jou de lo to ngone nanga Jou.</s>
      <s id="b.1CO.1.2.3">Ngohi, Paulus, o Gikimoi Awi dupa so wositatapu ngohi maro o Yesus Kristus Awi dagali moi la tosihabari o nyawaka, de o Sostenes, to ngone nanga dodiao wopipiricaya moi, ngomi o surati manena minisidingo nginika.</s>
     </seg>
     <seg type="verse" id="b.1CO.1.3">
      <s id="b.1CO.1.3.1">Ngohi togolo nanga Baba Gikimoi de o Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
     </seg>
     <seg type="verse" id="b.1CO.1.4">
      <s id="b.1CO.1.4.1">Ngohi gena ma orasi ai sumbayang tatide ma ngale ngini, de ai sumbayang qangodu ma rabaka kanaga totemo, "Ya, Jou!</s>
      <s id="b.1CO.1.4.2">Ani laha ka ilamo poli."</s>
      <s id="b.1CO.1.4.3">Sababu ngini dede o Yesus Kristus nimatekerimoika, so nginika gena o Gikimoi Awi laha asa winisidumuka,</s>
     </seg>
     <seg type="verse" id="b.1CO.1.5">
      <s id="b.1CO.1.5.1">sidago lo o bi moi-moi qangodu ma rabaka gena ngini nidadi nikaya, ena gena ngini winisiputuru so aku nidoto nicocawaro de lo winihike nginika o cawaro moi-moi gena qangodu qaloloha.</s>
     </seg>
     <seg type="verse" id="b.1CO.1.6">
      <s id="b.1CO.1.6.1">Komagena isikelelo igogou o dodoto ma ngale ma Kristus lo ngomi minisihohabari nginika gena, niopiricaya qaputuru.</s>
     </seg>
     <seg type="verse" id="b.1CO.1.7">
      <s id="b.1CO.1.7.1">Mutuwade ngini gena o bi moi-moi winisicatuka gena, ma kurangi moi lo ihiwa bai!</s>
      <s id="b.1CO.1.7.2">O orasi manena niodamaha done ma orasika o Gikimoi wisimane nginika nanga Jou Yesus Kristus, de Awi cocatu de Awi loha moi-moi qangodu magena asa kanaga nginika.</s>
     </seg>
     <seg type="verse" id="b.1CO.1.8">
      <s id="b.1CO.1.8.1">So Una asa ngini winijaga de winisiputuru, so ngini aku niapiricaya qaputuru sidago o orasi ma dodoguka, la ma orasi o Jou Yesus Kristus Awi wange imasidiado, de o nyawa moi lo yaakuwa ngini inikalaki.</s>
     </seg>
     <seg type="verse" id="b.1CO.1.9">
      <s id="b.1CO.1.9.1">O Gikimoi ngini winisitatapu maro Awi nyawa la ngini dede nanga Jou Yesus Kristus nimatekerimoika, Una gena aku niwipiricaya igogou, sababu Una aku winijaga ka komagenaka.</s>
     </seg>
     <seg type="verse" id="b.1CO.1.10">
      <s id="b.1CO.1.10.1">Ai dodiao nipipiricaya, ngohi de nanga Jou Yesus Kristus Awi kuasa asa tinibaja de tinigolo nginika, la bilasu ngini ningodu nimatekerimoi.</s>
      <s id="b.1CO.1.10.2">Upa sidago nia rimoi gena ibiau de ka nimatekesikoholu, duma ngini bilasu nimatekesikomote sidago ngini nia sininga ma raba moi-moi imaketero.</s>
     </seg>
     <seg type="verse" id="b.1CO.1.11">
      <s id="b.1CO.1.11.1">Komagena to ngohi ai demo nginika, sababu o nyawa yamuruo naga ongo Kloe ami tahuno de kanena yahino la isingangasu ngohika, yotemo kanaga ngini nimuruo naga nimatekesikoholu.</s>
     </seg>
     <seg type="verse" id="b.1CO.1.12">
      <s id="b.1CO.1.12.1">De magegena ngohi ai edekati gena, kanaga ngini nia sidongirabaka ma binuka nitemo, "Ngohi o Paulus towimote," de ma binukali nitemo, "Ngohi o Apolos towimote," de ma binukali nitemo, "Ngohi o Petrus towimote," de lo ma binukali nitemo, "Ngohi ma Kristus towimote."</s>
     </seg>
     <seg type="verse" id="b.1CO.1.13">
      <s id="b.1CO.1.13.1">Upa bai!</s>
      <s id="b.1CO.1.13.2">Idadiwa, nakoso ngini nimatekekitinga komagena, maro ma Kristus gena niwitepi-tepika.</s>
      <s id="b.1CO.1.13.3">Asitagala!</s>
      <s id="b.1CO.1.13.4">Bilasu nimasininga kasi.</s>
      <s id="b.1CO.1.13.5">Nakoso nitemo komagena, de ma ngale ngohi, Paulus gena, maro nia dagali moi so isidasangahadika eko lo de o ake nisiosi la nidadi to ngohi masirete ai nyawa imomote.</s>
      <s id="b.1CO.1.13.6">Komagena upa bai!</s>
     </seg>
     <seg type="verse" id="b.1CO.1.14">
      <s id="b.1CO.1.14.1">Ngohi ai sukuru tatide o Gikimoika, sababu iqomaka to ngini nia sidongirabaka nakoso o nyawa de o ake tasiosi gena, toholu, ka cawali ona yasinoto o Krispus de o Gayus.</s>
     </seg>
     <seg type="verse" id="b.1CO.1.15">
      <s id="b.1CO.1.15.1">Upa sidago o nyawa done itemo ngohi la kanaga ngini tiniosika, gena maro o nonako moi de ma ngale ngini gena nidadika ngohi nimomote, so o Yesus he nimote kawa.</s>
      <s id="b.1CO.1.15.2">Upa komagena bai!</s>
     </seg>
     <seg type="verse" id="b.1CO.1.16">
      <s id="b.1CO.1.16.1">(Igogou!</s>
      <s id="b.1CO.1.16.2">Mana asa tosiningali o Stefanus lo de awi tahu moi gena kanaga ngohi taosika.</s>
      <s id="b.1CO.1.16.3">Ka ona yamuruo naga magena tosininga, so ma binukali ihiwa.)</s>
     </seg>
     <seg type="verse" id="b.1CO.1.17">
      <s id="b.1CO.1.17.1">Sababu ma Kristus gena ngohi woisuloka, upa ka ma ngale o nyawa taosi, duma ma ngale gena o habari qaloloha magena tosihabari o nyawaka.</s>
      <s id="b.1CO.1.17.2">De nakoso tosihabari la o nyawa aku yopiricaya gena, upa de to ngohi ai cawaro ma demo.</s>
      <s id="b.1CO.1.17.3">Upa sidago ona yanakowa ma ngale ma Kristus to Una Awi kuasa so aku ona isalamati, sababu ma orasi wosone Una Awi manara o sangahadika.</s>
     </seg>
     <seg type="verse" id="b.1CO.1.18">
      <s id="b.1CO.1.18.1">O habari ma ngale ma Kristus wisangahadika gena ngomi miasihabari o nyawaka, de nakoso o nyawa la done dede o Gikimoi imakitingaka de ona magena yoise, de ona asa itemo, "Cedeke!</s>
      <s id="b.1CO.1.18.2">O habari gena cawali o nyawa ifufumano."</s>
      <s id="b.1CO.1.18.3">Ngaroko komagena, nakoso ngone o nyawa la kanaga nanga dorouno inasisalamati gena, ma orasi o habari magena poise, de ngone asa potemo, "Igogou!</s>
      <s id="b.1CO.1.18.4">O habari ma ngale ma Kristus wisangahadika gena isikelelo o Gikimoi Awi kuasa masirete."</s>
     </seg>
     <seg type="verse" id="b.1CO.1.19">
      <s id="b.1CO.1.19.1">Sababu o Gikimoi wosiganapuka to Una Awi demo, gena Awi Jaji ma Buku ma rabaka itemo, "O nyawa de manga cawaro de manga sihoda, ona magena done Ngohi tafati de tasisa."</s>
     </seg>
     <seg type="verse" id="b.1CO.1.20">
      <s id="b.1CO.1.20.1">So nakoso o nyawa to ona manga cawaro de manga kanako gena, qangodu maro ka manga fuma o Gikimoi Awi simaka, sababu ma Kristus Awi manara so wisidasangahadika.</s>
     </seg>
     <seg type="verse" id="b.1CO.1.21">
      <s id="b.1CO.1.21.1">Magena igogou, sababu o dunia ma nyawa o Gikimoi wihoholu, ngaroko ona de manga cawaro, duma yaakuwa o Gikimoi iwinako.</s>
      <s id="b.1CO.1.21.2">Komagena o Gikimoi de Awi cawaro waaka de foloi wodupa la o nyawa, nakoso o habari qaloloha ngomi misihohabari gena yopiricaya, de ona magena bilasu wasisalamati.</s>
      <s id="b.1CO.1.21.3">Gena, ngaroko o dunia ma bi nyawa itemo o habari ma demo gena ka cawali o nyawa ifufuma manga demo.</s>
     </seg>
     <seg type="verse" id="b.1CO.1.22">
      <s id="b.1CO.1.22.1">Nako o Yahudika ma nyawa, ona magena itemo bilasu o nonako ihahairani ngomi miasikelelo onaka la ona aku yopiricaya.</s>
      <s id="b.1CO.1.22.2">De lo nako o Yunanika ma nyawa, ona gena itemo bilasu de o cawaro o nyawano ngomi miasingangasu onaka la ona aku yopiricaya.</s>
     </seg>
     <seg type="verse" id="b.1CO.1.23">
      <s id="b.1CO.1.23.1">Ngaroko komagena, duma ka cawali o habari ma ngale ma Kristus wisangahadika gena ngomi asa misihabari.</s>
      <s id="b.1CO.1.23.2">De o habari magena nako yoise, de o Yahudika ma nyawa ona yoholu so yasitura, de lo o Yunanika ma nyawa ona itemo o demo magena ka o nyawa ifufuma.</s>
     </seg>
     <seg type="verse" id="b.1CO.1.24">
      <s id="b.1CO.1.24.1">Duma o nyawa la kanaga o Gikimoi wasitatapu maro Awi nyawa ona magena, bai o Yahudika ma nyawa bai lo o Yunanika ma nyawa, ona yangodu ma orasi yoise, de asa yanako igogou o habari ma ngale ma Kristus Awi sone gena isikelelo o Gikimoi Awi kuasa de lo Awi cawaro.</s>
     </seg>
     <seg type="verse" id="b.1CO.1.25">
      <s id="b.1CO.1.25.1">Sababu o habari ma ngale ma Kristus Awi sone gena, ngaroko o dunia ma bi nyawa itemo o habari ma demo gena ka cawali o nyawa ifufuma manga demo, duma magena igogou isikelelo o Gikimoi Awi cawaro.</s>
      <s id="b.1CO.1.25.2">Igogou, o Gikimoi Awi cawaro gena foloisi ilamo de o dunia ma bi nyawa manga cawaro.</s>
      <s id="b.1CO.1.25.3">Komagena lo ona itemo ma Kristus Awi sone gena ka isikelelo o Gikimoi Awi kuasa gena ihiwa, ena momongo o habari magegena isikelelo igogou o Gikimoi Awi kuasa gena foloisi ilamo de o dunia ma bi nyawa manga kuasa.</s>
     </seg>
     <seg type="verse" id="b.1CO.1.26">
      <s id="b.1CO.1.26.1">Ai dodiao nipipiricaya, bilasu ngini niososininga ma orasi iqomaka ngini o Gikimoi winisitatapu waasi maro Awi nyawa, de ngini gena idodooha.</s>
      <s id="b.1CO.1.26.2">Ngini gena nidalawa nia sidongirabaka o dunia ma bi nyawa ininano koloko maro o nyawa nicocawaro, eko nikokuasa, eko lo nihohoromati.</s>
     </seg>
     <seg type="verse" id="b.1CO.1.27">
      <s id="b.1CO.1.27.1">Ngaroko komagena, duma o nyawa nagoona la kanaga o dunia ma bi nyawa itemo ona ifufuma, ona magena o Gikimoi asa wahirika la ma ngale o nyawa icocawaro gena aku wasimaqe.</s>
      <s id="b.1CO.1.27.2">Komagena lo asa wahiri o nyawa la kanaga manga kuasa ihiwa, ma ngale o nyawa ikokuasa gena aku wasimaqe kali.</s>
     </seg>
     <seg type="verse" id="b.1CO.1.28">
      <s id="b.1CO.1.28.1">De lo Una wahirika o nyawa nagoona la kanaga o dunia ma bi nyawa yasidoohawa, de yasiceke, de lo yanano manga faida ihiwa, ma ngale isikelelo igogou o bi moi-moi o kia naga o dunia ma bi nyawa yatuga de itemo qaloha gena, qangodu ma faida ka ihiwa.</s>
     </seg>
     <seg type="verse" id="b.1CO.1.29">
      <s id="b.1CO.1.29.1">O bi nyawa maro komagena Una wahirika de Awi ngale, so ngone o nyawa paakuwa to Una Awi simaka nanga giliri masirete posimane eko pomasihie potemo, "Ngohi manena de ai cawaro so o Gikimoi woihirika."</s>
     </seg>
     <seg type="verse" id="b.1CO.1.30">
      <s id="b.1CO.1.30.1">Ka o Gikimoi Una masirete waaka so ngini magena aku dede o Yesus Kristus nimarimoika.</s>
      <s id="b.1CO.1.30.2">De ma Kristus Una magenano o Gikimoi Awi cawaro aku panako.</s>
      <s id="b.1CO.1.30.3">Ena gena, ma Kristus wisangahadika, so o Gikimoi aku waaka to ngone nanga sininga itotiai de lo qatetebi maro to Una Awi sininga masirete, sidago lo o dorou moi-moi qangodu ngone inapalakoka.</s>
     </seg>
     <seg type="verse" id="b.1CO.1.31">
      <s id="b.1CO.1.31.1">So imatero de o kia naga isilelefo Awi Jaji ma Buku ma rabaka itemo, "O nyawa nagoona la kanaga yodupa o giliri o kia bato isimane, de lebelaha ona magena isigiliri o kia naga o Jou waaakaka."</s>
     </seg>
    </div>
    <div type="chapter" id="b.1CO.2">
     <seg type="verse" id="b.1CO.2.1">
      <s id="b.1CO.2.1.1">Ai dodiao nipipiricaya, ngohi manena ma orasi iqomaka de taado nginika, o Gikimoi Awi habari qaloloha tinisihabarika gena, ngohi ngini tinisibicara upa de ai demo qaloloha eko icocawaro.</s>
     </seg>
     <seg type="verse" id="b.1CO.2.2">
      <s id="b.1CO.2.2.1">Sababu ngohi totemo ai sininga ma rabaka, ka cawali ma ngale o Yesus Kristus de lo Awi sone o sangahadika la o dorouno wonasalamati magena bilasu tinisiado.</s>
     </seg>
     <seg type="verse" id="b.1CO.2.3">
      <s id="b.1CO.2.3.1">Ma orasi ngohi kanaga nginika tinisihabari, de ngohi ai barani ikurangi sidago lo imodo de foloi itirine.</s>
     </seg>
     <seg type="verse" id="b.1CO.2.4">
      <s id="b.1CO.2.4.1">De o demo de o dodoto tosihohabarika magena ngohi tosibicara, upa de ai demo icocawaro so tinibaja, duma ma orasi o habari qaloloha ngohi tinisihabari gena itotiai nginika de o Gurumi Qatetebi ma kuasa la aku ngini tinisikelelo.</s>
     </seg>
     <seg type="verse" id="b.1CO.2.5">
      <s id="b.1CO.2.5.1">Taaka komagena la ma ngale ngini gena nia piricaya ma sihino, upa o dunia ma nyawa manga cawaro, duma ma sihino gena asa o Gikimoi Awi kuasano.</s>
     </seg>
     <seg type="verse" id="b.1CO.2.6">
      <s id="b.1CO.2.6.1">Mutuwade ngohi ngaroko upa de ai demo icocawaro, duma kanaga de o cawaro moili asa tasihabari o nyawa nagoona yodupa o Gurumi Qatetebi wimomoteka.</s>
      <s id="b.1CO.2.6.2">O cawaro magegena imaterowa de o dunia ma bi nyawa manga cawaro, de lo imaterowa de o dunia ma bi bobareta manga cawaro, sababu ona gena done yasisa.</s>
     </seg>
     <seg type="verse" id="b.1CO.2.7">
      <s id="b.1CO.2.7.1">Duma o cawaro moi tosihohabari gena kanaga o Gikimoi Awi cawaro.</s>
      <s id="b.1CO.2.7.2">Magena o nyawa o orasi iqoqoma-qomaka o Gikimoi wasimane waasi, duma ma orasi o dunia wosidadi waasi de Una kanaga wositatapu iqomaka done ngone wonasimulia.</s>
     </seg>
     <seg type="verse" id="b.1CO.2.8">
      <s id="b.1CO.2.8.1">Awi ngale gena o dunia ma bobareta lo yanakowa.</s>
      <s id="b.1CO.2.8.2">Nako yanako, de o Jou Una wisimuliaka gena iqomaka ona magena upa he wisidasangahadika bai!</s>
     </seg>
     <seg type="verse" id="b.1CO.2.9">
      <s id="b.1CO.2.9.1">Ngaroko komagena, duma ngone gena aku panakoka imatero de o kia naga isilelefo Awi Jaji ma Buku ma rabaka itemo, "O nyawa la kanaga o Gikimoi iwidodaraka, ma ngale ona magena Una wosidailakoka o loha moi-moi foloisi ilamo, gena o kia naga moi-moi o dunia ma nyawa yakelelo waasi eko yoise waasi, de manga sininga ma rabaka lo kagena ibao waasi."</s>
     </seg>
     <seg type="verse" id="b.1CO.2.10">
      <s id="b.1CO.2.10.1">De o Gikimoi Awi ngale gena ngone manena aku panako, sababu o Gikimoi Awi Gurumi Una magena asa wonasimane ngoneka.</s>
      <s id="b.1CO.2.10.2">Igogou, o Gikimoi Awi Gurumi Una magena o bi moi-moi qangodu watailako, sidago lo wanako o Gikimoi Awi ngale gena, kiaka o nyawa yananako waasi.</s>
      <s id="b.1CO.2.10.3">Magena qangodu-ngodu he wanakoka.</s>
     </seg>
     <seg type="verse" id="b.1CO.2.11">
      <s id="b.1CO.2.11.1">Sababu yahiwa o nyawa la aku yanako o bi moi-moi manga sininga ma rabaka, ka cawali o nyawa manga gurumi masirete yanako.</s>
      <s id="b.1CO.2.11.2">Komagena lo o bi moi-moi o Gikimoi Awi siningaka gena, ka cawali Awi Gurumi masirete asa aku wanako.</s>
     </seg>
     <seg type="verse" id="b.1CO.2.12">
      <s id="b.1CO.2.12.1">So nakoso ngone manena, upa he o dunia ma nyawa manga cawaro pamake, duma to Una Awi Gurumi magena ngone asa pamakeka, la Awi Gurumi gena ngoneka wonasimane ma ngale ngone aku panako igogou o kia naga o Gikimoi wonasitodihike qabolo ngoneka.</s>
     </seg>
     <seg type="verse" id="b.1CO.2.13">
      <s id="b.1CO.2.13.1">De lo nakoso ngone o habari qaloloha posihabari gena, ngone pobicara upa de to ngone o nyawa nanga demo icocawaro, duma de o demo o Gurumi Qatetebi ngone wonadodotoka.</s>
      <s id="b.1CO.2.13.2">Komagena de o Gurumi Qatetebi Awi demo masirete o dodoto Unano ngone o nyawa padoto.</s>
     </seg>
     <seg type="verse" id="b.1CO.2.14">
      <s id="b.1CO.2.14.1">Nakoso o nyawa la kanaga o Gurumi Qatetebi Una magena iwimotewa, de ona lo o dodoto o Gurumi Qatetebino gena yaqehe yoholu, sababu o dodoto magena ona yatemo ka o nyawa ifufuma manga demo.</s>
      <s id="b.1CO.2.14.2">Ona magegena akuwa yanako itiai, ka cawali ona kanaga o Gurumi Qatetebi iwimote so manga siningaka aku o dodoto magena wosingosa.</s>
     </seg>
     <seg type="verse" id="b.1CO.2.15">
      <s id="b.1CO.2.15.1">So nakoso ngone kanaga o Gurumi Qatetebi podupa powimote, de o dodoto qangodu magena lo aku patuga itiai.</s>
      <s id="b.1CO.2.15.2">Duma to ngone nanga sininga ma tagapi gena, o dunia ma nyawa ona magena he yaakuwa yatuga.</s>
     </seg>
     <seg type="verse" id="b.1CO.2.16">
      <s id="b.1CO.2.16.1">Kanaga imatero maro o kia isilelefo o Gikimoi Awi Jaji ma Buku ma rabaka itemo, "O moi-moi o Jou Awi siningaka o nyawa moi lo akuwa yatuga.</s>
      <s id="b.1CO.2.16.2">O Jou Una gena o nyawa moi lo akuwa widoto."</s>
      <s id="b.1CO.2.16.3">Ka ka ngone manena, o Gurumi Qatetebi powimomote gena, o moi-moi ma Kristus Awi siningaka magena kanaga ngoneka wonasimane de wonadoto, la ngone aku panako.</s>
     </seg>
    </div>
    <div type="chapter" id="b.1CO.3">
     <seg type="verse" id="b.1CO.3.2">
      <s id="b.1CO.3.2.1">Ai dodiao nipipiricaya, iqomaka ma orasi ngohi manena kanaga nginika, de ngini magena ka nimatero de o dunia ma nyawa, la kanaga manga sininga ma dupa qatotorou yaaka so o Gurumi Qatetebi iwimote iholu bai!</s>
      <s id="b.1CO.3.2.2">So maro o nyawa o Gurumi Qatetebi iwimomoteka tadoto, komagena ngini lo tinidoto idadiwa.</s>
      <s id="b.1CO.3.2.3">Sababu ngini nia piricaya ma Kristuska gena niatagapi itiai waasi, so ai dodoto kiaka tinidodoto nginika gena imaterowa de o ino o nyawa yalalago tasitopo, duma bilasu imatero maro o ngopa ma ceceke manga ino de tasitopo.</s>
      <s id="b.1CO.3.2.4">Igogou, maro iqomaka idadiwa o dodoto magena niaqehe, komagena lo o orasi manena niaqehe idadi waasi,</s>
     </seg>
     <seg type="verse" id="b.1CO.3.3">
      <s id="b.1CO.3.3.1">sababu ngini gena niaakasi nia sininga ma dupa qatotorou, maro o dunia ma bi nyawa o Gikimoi wihoholu ona magena.</s>
      <s id="b.1CO.3.3.2">Kanaga ngini nimatekedoosa de nimatekekangamo moi de moika, so komagena isikelelo igogou ngini o orasi manena kanagasi nia sininga ma dupa qatotorou gena niaaka.</s>
     </seg>
     <seg type="verse" id="b.1CO.3.4">
      <s id="b.1CO.3.4.1">Sababu ngini nia sidongirabaka ma binuka nitemo, "Ngohi o Paulus towimote," de ma binukali nitemo, "Ngohi o Apolos towimote."</s>
      <s id="b.1CO.3.4.2">De to ngini nia gogoho komagena nisikelelo igogou ngini gena niaakasi imatero maro o nyawa ona magena ka cawali manga sininga ma dupa gena yamote de yaaka.</s>
     </seg>
     <seg type="verse" id="b.1CO.3.5">
      <s id="b.1CO.3.5.1">So nakoso ngohi de lo o Apolos ngomi misinoto, ngomi gena cawali o Gikimoi Awi nyawa mileleani de iqomaka ngini miningaho ma ngale ma Kristus niwipiricaya.</s>
      <s id="b.1CO.3.5.2">So ngomi gena cawali o nyawa mileleani la o manara o Jou womisimomoku gena mingodu miaaka.</s>
     </seg>
     <seg type="verse" id="b.1CO.3.6">
      <s id="b.1CO.3.6.1">Hika ma ngale ngohi gena tomasiade-ade maro o nyawa moi la kanaga o gisisi wodato, de lo o Apolos towisiade-ade maro o nyawa moi la kanaga o ake wosiguguse.</s>
      <s id="b.1CO.3.6.2">Duma o Gikimoi Una masirete asa o gisisi wosioho.</s>
     </seg>
     <seg type="verse" id="b.1CO.3.7">
      <s id="b.1CO.3.7.1">So nakoso una wodadato de una woguguse, ona yasinoto magena paqohaka.</s>
      <s id="b.1CO.3.7.2">Ma lamo gena cawali wosiooho Una magena o Gikimoi.</s>
     </seg>
     <seg type="verse" id="b.1CO.3.8">
      <s id="b.1CO.3.8.1">O kiali, una wodadato de una woguguse, ona yasinoto magena ka imaketero, de ona moi-moi done asa yafanggali imamote de to ona manga manara moi-moi ma sopo.</s>
     </seg>
     <seg type="verse" id="b.1CO.3.9">
      <s id="b.1CO.3.9.1">Sababu ngohi de o Apolos gena mingodu o dodiao mimomanara o Gikimoi Awi manara miaaaka, de ngini gena nimatero maro to Una Awi doro wamomanara moi de lo to Una Awi nyawa o tahu moi ma rabaka.</s>
     </seg>
     <seg type="verse" id="b.1CO.3.10">
      <s id="b.1CO.3.10.1">Ma ngale ngini maro o Gikimoi Awi nyawa o tahu moika gena, ngohi manena o Gikimoi Awi laha woisidumu so woisulo la ngohi toqoma o habari qaloloha tinisihabari nginika.</s>
      <s id="b.1CO.3.10.2">Gena imatero maro o tahu moi o nyawa isigoko so kanaga o tahu ma sosoqe gena waaka woqoma de kagena ma qokuka o nyawa ma somoa aku o tahu isigoko.</s>
      <s id="b.1CO.3.10.3">Duma ona yangodu moi-moi bilasu isigoko itotiai.</s>
     </seg>
     <seg type="verse" id="b.1CO.3.11">
      <s id="b.1CO.3.11.1">Sababu o ngeko ma ngale ngone podadi o Gikimoi Awi nyawa gena cawali powipiricaya o Yesus Kristuska.</s>
      <s id="b.1CO.3.11.2">So ngone aku potemo ka cawali o Yesus Kristus Una magena maro o Gikimoi Awi tahu ma sosoqe la waaka, so o sosoqe ma somoa gena ihiwa.</s>
     </seg>
     <seg type="verse" id="b.1CO.3.12">
      <s id="b.1CO.3.12.1">Duma nakoso o nyawa la kanaga o Gikimoi Awi tahu yosigoko gena, bilasu Awi manara magena yaaka itotiai.</s>
      <s id="b.1CO.3.12.2">So nakoso ma ngale ona magena o nyawa yodoto gena, bilasu yadoto o dodoto itotiai, maro o tahu moi ma boberesu gena isiaka de o guraci, de o salaka, de lo o teto paramata.</s>
      <s id="b.1CO.3.12.3">Upa sidago ona gena yodoto o dodoto ikokulai eko de o cawaro ka o dunia ma nyawano, maro o tahu moi ma boberesu gena isiaka de ka o gota, eko o dumule qatotolole, eko lo o deremi.</s>
     </seg>
     <seg type="verse" id="b.1CO.3.13">
      <s id="b.1CO.3.13.1">Sababu ona manga manara ma sopo gena done asa o nyawa yokelelo itiai ma orasi o Yesus Kristus Awi wange imasidiado.</s>
      <s id="b.1CO.3.13.2">Sababu manga manara gena Una asa watailako de wasikelelo manga loha de manga dorou ma sopo, maro aku o tahu ma boberesu isiaaka de o guraci gena de o uku isitailako la panako magena o guraci ma duhutu, eko hiwa.</s>
     </seg>
     <seg type="verse" id="b.1CO.3.14">
      <s id="b.1CO.3.14.1">So nakoso o nyawa manga manara gena ma Kristus watailako so wanano qaloha, de Una asa manga loha ma sopo magena wafanggali de o loha.</s>
     </seg>
     <seg type="verse" id="b.1CO.3.15">
      <s id="b.1CO.3.15.1">Duma nakoso o nyawa manga manara gena Una wanano qatorou, de Una asa manga dorou ma sopo magena woholu wafanggali de o loha bai!</s>
      <s id="b.1CO.3.15.2">Duma ona manga rohe gena asa wasisalamati, maro o nyawa manga tahu la kanaga qangodu qaukuka de cawali manga rohe asa isalamati.</s>
     </seg>
     <seg type="verse" id="b.1CO.3.16">
      <s id="b.1CO.3.16.1">Ai dodiao nipipiricaya, bilasu ngini nianako igogou ngini gena nimatero maro o Gikimoi Awi tahu so kagena ma rabaka kanaga Una wogoge de kanaga Awi Gurumi magena lo wogoge to ngini nia sininga ma rabaka.</s>
     </seg>
     <seg type="verse" id="b.1CO.3.17">
      <s id="b.1CO.3.17.1">So nakoso o nyawa la kanaga o Gikimoi Awi nyawa manga rimoi gena yabiauka, maro o tahu magena kiaka Una wogogoge gena yabiauka, ona magena asa Una wasisa.</s>
      <s id="b.1CO.3.17.2">Sababu o riho kiaka o Gikimoi wogogoge gena ka qatebi, de o riho gena kanaga to ngini nia rohe masirete.</s>
     </seg>
     <seg type="verse" id="b.1CO.3.18">
      <s id="b.1CO.3.18.1">Hika ngini upa nitodamato bai!</s>
      <s id="b.1CO.3.18.2">Nakoso ngini nia sidongirabaka kanaga o nyawa la itemo o dunia ma bi nyawa yanano onaka koloko maro ona yacocawaro, ona magena lebelaha imahadoku la imadadi yofuma kasi ma ngale igogou done asa yodadi icocawaro.</s>
     </seg>
     <seg type="verse" id="b.1CO.3.19">
      <s id="b.1CO.3.19.1">Sababu o kia naga o dunia ma bi nyawa yanano koloko icocawaro, magena igogou ka ifufuma o Gikimoi Awi simaka.</s>
      <s id="b.1CO.3.19.2">So imatero de o kia naga isilelefo Awi Jaji ma Buku ma rabaka itemo, "Ngaroko o nyawa yocawaro gena, qadoohawa, sababu manga sihaga ma rabaka o Gikimoi asa ona wasitura."</s>
     </seg>
     <seg type="verse" id="b.1CO.3.20">
      <s id="b.1CO.3.20.1">De kanaga lo isilefo kali itemo, "O nyawa yacocawaro manga siningaka gena o moi-moi o kia bato ibao, qangodu magena o Jou wanako igogou ma faida lo ihiwa."</s>
     </seg>
     <seg type="verse" id="b.1CO.3.21">
      <s id="b.1CO.3.21.1">So nako komagena, de o nyawa ma ngale manga manara gena bilasu upa nanga giliri ngone posimane kali.</s>
      <s id="b.1CO.3.21.2">Sababu o bi moi-moi qangodu magena o Gikimoi winisitodihike qabolo so ka idadi to ngini masireteka.</s>
     </seg>
     <seg type="verse" id="b.1CO.3.22">
      <s id="b.1CO.3.22.1">Ena gena, o Apolos, o Petrus, de ngohi lo kanaga o Gikimoi winisitodihike qabolo nginika, la ngomi midadi to ngini nia nyawa minileleani.</s>
      <s id="b.1CO.3.22.2">De Una winisitodihikeka o oho ka sidutu ikakali, so o sone ma rabano aku winipalako.</s>
      <s id="b.1CO.3.22.3">De lo o kia naga o dunia manenaka idadi, bai o orasi manenaka bai lo o orasi ma simaka, gena ma rabaka qangodu Una wositatapu la o loha nidahe nginika.</s>
      <s id="b.1CO.3.22.4">O bi moi-moi qangodu gena idadi to ngini masireteka.</s>
     </seg>
     <seg type="verse" id="b.1CO.3.23">
      <s id="b.1CO.3.23.1">De ngini magena to ma Kristus, de lo ma Kristus magena to Gikimoi.</s>
     </seg>
    </div>
    <div type="chapter" id="b.1CO.4">
     <seg type="verse" id="b.1CO.4.1">
      <s id="b.1CO.4.1.1">Komagena so ma ngale ngohi de ai dodiao misihohabari gena, ngini bilasu nia sininga ma rabaka nitemo ngomi cawali ma Kristus Awi leleani, sababu o Gikimoi womipiricaya ngomika so o habari qaloloha gena womihike ngomika ma ngale mitagi misihabari.</s>
     </seg>
     <seg type="verse" id="b.1CO.4.2">
      <s id="b.1CO.4.2.1">De nako o nyawa ileleani gena, ma lamo bilasu Una Awi manara magena ona yaaka yokaeli.</s>
     </seg>
     <seg type="verse" id="b.1CO.4.3">
      <s id="b.1CO.4.3.1">So nakoso ngini nia sidongirabaka, nagala kanaga nimuruo naga nitemo bilasu mia manara magena ma sopo niatailako de niahiri.</s>
      <s id="b.1CO.4.3.2">Duma nako ngohi gena kanaga ngini eko nagoona bato ngohi nituga, magena qadoohawa.</s>
      <s id="b.1CO.4.3.3">Ai manara ma sopo gena he tahiriwa.</s>
     </seg>
     <seg type="verse" id="b.1CO.4.4">
      <s id="b.1CO.4.4.1">Sababu ngohi tomalo igogou ai edekati ma dorou moi lo ihiwa, duma magena qadoohawa.</s>
      <s id="b.1CO.4.4.2">Ka cawali o Jou Una masirete asa ai manara ma sopo wahiri.</s>
     </seg>
     <seg type="verse" id="b.1CO.4.5">
      <s id="b.1CO.4.5.1">So nako komagena, de ngini bilasu upa nimajai-jai o nyawa manga manara ma sopo niatailako.</s>
      <s id="b.1CO.4.5.2">Bilasu niwidamaha o Jou Yesus wahino kali.</s>
      <s id="b.1CO.4.5.3">Sababu Una magena done asa o nyawa manga sininga ma raba de lo ma edekati gena moi-moi wasikelelo.</s>
      <s id="b.1CO.4.5.4">De o orasi magenaka o Gikimoi masirete asa wosimane o nyawamoi-nyawamoi manga giliri itotiai.</s>
     </seg>
     <seg type="verse" id="b.1CO.4.6">
      <s id="b.1CO.4.6.1">Mutuwade, ai dodiao nipipiricaya, ai ade-ade ma demo iqomaka magena qangodu kanaga de ma ngaleka ngohi masirete de lo o Apolos gena minisimeta nginika, la ma ngale ngini gena ngomi niminano so aku nimadoto o kia naga isilelefo o Gikimoi Awi Jaji ma Buku ma rabaka, de upa niatilaku.</s>
      <s id="b.1CO.4.6.2">Upa sidago nimasihie so moi niwisiguui de moili niwisitubuso.</s>
     </seg>
     <seg type="verse" id="b.1CO.4.7">
      <s id="b.1CO.4.7.1">Igogou!</s>
      <s id="b.1CO.4.7.2">Idadiwa ngini nimasihie ifoloi de o nyawa ma somoa.</s>
      <s id="b.1CO.4.7.3">De nakoso igogou idadi ngini inisihieka gena, cawali maro o kia naga moi o Gikimoi masirete winihikeka, sababu to ngini nia moi-moi qangodu gena cawali o kia naga Una winihihike.</s>
      <s id="b.1CO.4.7.4">So nakoso o kia naga moi magena igogou to ngini nia manara qasowo, duma winihikeka, de ngini gena upa he nimasihie.</s>
     </seg>
     <seg type="verse" id="b.1CO.4.8">
      <s id="b.1CO.4.8.1">Ngaroko, ngini gena niamalo maro nia kurangi moi lo ihiwa de o bi moi-moi qangodu ma rabaka gena maro nikaya.</s>
      <s id="b.1CO.4.8.2">Ce!</s>
      <s id="b.1CO.4.8.3">Nitemo ngini gena maro o bi kolano ipopareta, de ngomi hiwa.</s>
      <s id="b.1CO.4.8.4">We!</s>
      <s id="b.1CO.4.8.5">Komagenawa.</s>
      <s id="b.1CO.4.8.6">Ka qaloha nakoso igogou nidadi o bi kolanoka, la ma ngale ngomi lo aku mipareta dede ngini.</s>
     </seg>
     <seg type="verse" id="b.1CO.4.9">
      <s id="b.1CO.4.9.1">Ngaroko komagena, ihiwa bai!</s>
      <s id="b.1CO.4.9.2">Sababu ngohi tamalo o Gikimoi waaka so ngomi Awi sosulo gena iminano, kodo, maro ka o bi nyawa itotuuru.</s>
      <s id="b.1CO.4.9.3">Imatero de o nyawa la kanaga yaaho ma ngale yatooma o nyawa manga simaka, sababu o dunia de ma bi raba lo, bai o bi nyawa bai lo o bi malaikat, ona yangodu kanaga ngomi imidomina.</s>
     </seg>
     <seg type="verse" id="b.1CO.4.10">
      <s id="b.1CO.4.10.1">Ngomi gena iminano koloko mifuma sababu ma ngale ma Kristus gena minisihabari, duma ngini gena nitemo koloko icocawaro sababu nidadi ma Kristus Awi nyawa.</s>
      <s id="b.1CO.4.10.2">Ngini lo nitemo koloko nipoputuru de nihohoromat, duma ngomi gena imisiceke de iminano koloko maro mia buturu de mia horomati lo ihiwa.</s>
     </seg>
     <seg type="verse" id="b.1CO.4.11">
      <s id="b.1CO.4.11.1">Sidago o orasi manenaka de ngomi misangisara gena, mia ino, de mia udo, de mia baju lo ikurangi.</s>
      <s id="b.1CO.4.11.2">De komagena lo o nyawa imingangapo de lo ngomi maro ka o nyawa itatagi so o rihomoi-rihomoika mimatuluru.</s>
     </seg>
     <seg type="verse" id="b.1CO.4.12">
      <s id="b.1CO.4.12.1">Ngomi lo de mia gia masirete miamanara, la ma ngale mia oho ma kurangi aku miamake.</s>
      <s id="b.1CO.4.12.2">De ngaroko o nyawa ngomi imisibicara qatorou, duma ngomi gena ka migolo o Gikimoi asa Awi laha wasidumu onaka.</s>
      <s id="b.1CO.4.12.3">De ngaroko lo o nyawa ngomi imisisangisara, duma ngomi gena ka miamoku.</s>
     </seg>
     <seg type="verse" id="b.1CO.4.13">
      <s id="b.1CO.4.13.1">De lo ngaroko o nyawa ngomi mia ronga ma dorou yogaka, duma ngomi gena de mia demo qaloha la miagolo de miabaja.</s>
      <s id="b.1CO.4.13.2">Komagena o dunia manenaka ngomi midadi imatero de o remo, sidago lo o orasi manena ngomi iminano koloko o sapi ma iho.</s>
     </seg>
     <seg type="verse" id="b.1CO.4.14">
      <s id="b.1CO.4.14.1">Ai dodiao tinidododara, to ngohi ai lefo manena upa nitemo ngini tinisimaqe, duma ma ngale tinisitiari de tinidoto ngini maro ai ngopa-ngopa masirete.</s>
     </seg>
     <seg type="verse" id="b.1CO.4.15">
      <s id="b.1CO.4.15.1">Sababu ngini gena ngaroko kanaga nia guru de ma cala-cala la inidoto ma Kristus niwimote, duma ka cawali ngohi tomatengo todadi maro to ngini nia baba.</s>
      <s id="b.1CO.4.15.2">Gena ma orasi ngohi toqomaka, o habari qaloloha tinisihabari so ngini o Yesus Kristus niwipiricayaka.</s>
      <s id="b.1CO.4.15.3">Komagena so ngohi tinidododara ngini maro ai ngopa-ngopa masirete.</s>
     </seg>
     <seg type="verse" id="b.1CO.4.16">
      <s id="b.1CO.4.16.1">So ngohi tinigolo de tinibaja nginika, o kia maro ngohi o bi moi-moi taaakaka komagena lo bilasu ngini niaaka.</s>
     </seg>
     <seg type="verse" id="b.1CO.4.17">
      <s id="b.1CO.4.17.1">Komagena so ngohi asa o Timotius una magena towisulo nginika, la ma ngale ngini winisiputuru la aku niaaka.</s>
      <s id="b.1CO.4.17.2">Una magena lo towidododara maro ai ngopa masirete de aku towipiricaya.</s>
      <s id="b.1CO.4.17.3">Una done womasidiado nginika, de asa ngini winisingangasu kali o dodoto tamomote ma ngale Yesus Kristus gena, imatero maro o kia ngohi tadodoto o bi doku kia bato o bi nyawa o Jou Yesus wipipiricaya yangoduka.</s>
     </seg>
     <seg type="verse" id="b.1CO.4.18">
      <s id="b.1CO.4.18.1">Ngini nimuruo naga kanaga nimasihieka, sababu ona itemo nagala ngohi asa tiniado kawa nginika.</s>
     </seg>
     <seg type="verse" id="b.1CO.4.19">
      <s id="b.1CO.4.19.1">Duma nako ma Jou wodupa, de iteka kawa ngohi asa tomasidiado kali nginika.</s>
      <s id="b.1CO.4.19.2">So kagena de ngohi asa tanano o nyawa imasihihie gena o kia naga asa ona yaaka, la tanako igogou to ona de manga kuasa, eko hiwa de cawali ka manga demo bato.</s>
     </seg>
     <seg type="verse" id="b.1CO.4.20">
      <s id="b.1CO.4.20.1">Sababu o Gikimoi Awi pareta gena nakoso o nyawa kagena ma rabaka, de ona magena asa upa de manga demo bato, duma kanaga de manga kuasa o Gikimoino.</s>
     </seg>
     <seg type="verse" id="b.1CO.4.21">
      <s id="b.1CO.4.21.1">Ma orasi ngohi tahinoli nginika, de igogou ngini foloi niodupa gena ngohi ai demo qamuuqu de tinigaho o dodara nginika.</s>
      <s id="b.1CO.4.21.2">Duma nakoso ai lefo de ai demo manena done nisigisewa, de ngohi bilasu tinigaho nginika o sidapano qapoputuru.</s>
     </seg>
    </div>
    <div type="chapter" id="b.1CO.5">
     <seg type="verse" id="b.1CO.5.1">
      <s id="b.1CO.5.1.1">Awadede!</s>
      <s id="b.1CO.5.1.2">O habari moi ngohi asa togiiseka gena, to ngini nia sidongirabaka o nyawa moi kanaga awi gogoho eko o nyafusu ma dorou waaka, ena gena una magena imasikiidu dede ma baba ma peqeka.</s>
      <s id="b.1CO.5.1.3">Maro komagena o nyawa o Gikimoi wipipiricayawa ona magena lo ma moi waasi yaaka bai!</s>
     </seg>
     <seg type="verse" id="b.1CO.5.2">
      <s id="b.1CO.5.2.1">De ngini gena, ce, ngaroko nia dodiao awi gogoho maro komagena, duma kanaga nimasihiesi.</s>
      <s id="b.1CO.5.2.2">Duma ngini bilasu nia sininga isusa de lo nimaqe, sidago lo ngini o gogobu nia sidongirabano nia dodiao una magena niwisisupu.</s>
     </seg>
     <seg type="verse" id="b.1CO.5.4">
      <s id="b.1CO.5.4.1">O orasi manenaka ngaroko ngohi dede ngini gena ma soa ikuruka, duma ngohi foloi tinisininga nginika.</s>
      <s id="b.1CO.5.4.2">De ngohi de ai kuasa so aku ngini tinisulo gena, ka imatero de ngohi lo kanaga nia sidongirabaka.</s>
      <s id="b.1CO.5.4.3">So de nanga Jou Yesus Awi kuasa gena ngohi Awi sosulo moi manena tositatapuka, la o nyawa o dorou waaaka una magena bilasu awi dorou ma dagali wamake.</s>
      <s id="b.1CO.5.4.4">So bilasu ngini nimatolomuno, de ai sininga asa kanaga nginika, so ngohi nginika tinisulo la ngini de lo nanga Jou Yesus Awi kuasa gena,</s>
     </seg>
     <seg type="verse" id="b.1CO.5.5">
      <s id="b.1CO.5.5.1">una magena niwisisupu de niwisidoa kasi o Iblis awi kuasa ma rabaka.</s>
      <s id="b.1CO.5.5.2">Hika niaaka komagena, la ma ngale una awi rohe asa isangisara la tongongano una womatoba de womatoduba, so done ma orasi o Jou Yesus Awi wange imasidiado de awi jiwa gena aku isalamati.</s>
     </seg>
     <seg type="verse" id="b.1CO.5.6">
      <s id="b.1CO.5.6.1">Ma ngale magegena so itiaiwa nakoso kanaga ngini gena nimasihie bai!</s>
      <s id="b.1CO.5.6.2">Bilasu niosininga nakoso ka o dorou moi la nisimaha ioho o gogobu nia sidongirabaka, de ngini gena ma duuruka asa iningaho la ngini lo o dorou niaaka.</s>
      <s id="b.1CO.5.6.3">O dorou moi magena aku potemo, "Maro o ragi ka ma cunu o bokol ma rabaku ngona bilasu nongado, de itekawa asa ma raba yawedoka."</s>
     </seg>
     <seg type="verse" id="b.1CO.5.7">
      <s id="b.1CO.5.7.1">Hika niaaka imatero maro o Paskah ma Wangeka de o bi Yahudika ma nyawa o ragi qangodu manga tahu ma rabaka yaroku de yaumo, de lo manga Paskah ma duba yatola.</s>
      <s id="b.1CO.5.7.2">Komagena ngini lo bilasu o nyawa o dorou waaaka una magena niwisisupu to ngini nia sidongirabano, la nia sidongirabaka gena aku o dorou moi lo ihiwaka, sababu igogou ngini o Gikimoi Awi nyawa, maro o bokol qamomuane moi de o ragi yadahe waasi.</s>
      <s id="b.1CO.5.7.3">Bilasu niaaka komagena, sababu ma Kristus wosone qaboloka, maro o Paskah ma duba yatola so nanga dorouno aku wonapalako.</s>
     </seg>
     <seg type="verse" id="b.1CO.5.8">
      <s id="b.1CO.5.8.1">So hika ngone lo porarame de nanga nalika.</s>
      <s id="b.1CO.5.8.2">Komagena so ngone bilasu o dorou iqoqoma gena paaka kawa de lo nanga sininga ibolowo de itiai, maro o ragi papake kawa de ka o bokol qamomuane de iraragiwa gena paoqo.</s>
     </seg>
     <seg type="verse" id="b.1CO.5.9">
      <s id="b.1CO.5.9.1">Iqoqomaka ai surati ma rabaka ngohi tinidelefo nginika, la upa nimatekedodiao de o nyawa ona magena yodupa o nyafusu ma dorou yaaka.</s>
     </seg>
     <seg type="verse" id="b.1CO.5.10">
      <s id="b.1CO.5.10.1">Ngohi ngini tinisimahawa gena ai edekati qasowo, duma ai edekati gena upa nimasicapu de o nyawa o Gikimoi wipipiricayawa.</s>
      <s id="b.1CO.5.10.2">We, komagenawa!</s>
      <s id="b.1CO.5.10.3">Nako komagena, de bilasu o dunia manena ka niodongosa bai!</s>
      <s id="b.1CO.5.10.4">Sababu o dunia manenaka yaakuwa nimasirese de o bi nyawa ma dorou, koloko maro o nyawa o nyafusu ma dorou yaaaka, eko o nyawa o arata yododesere, eko o nyawa yokokoora eko lo o nyawa o serika isusuba.</s>
     </seg>
     <seg type="verse" id="b.1CO.5.11">
      <s id="b.1CO.5.11.1">Duma ai edekati de ai ngale itetero gena upa nimatekedodiao de o nyawa ona magena itemo o Jou Yesus wipiricayaka, duma yodupa o dorou yaaka, manga dorou imanara gena imatero maro o nyafusu ma dorou yaaka, eko o arata yodesere, eko o serika yasuba, eko o ronga ma dorou yoaaka, eko yatobadalu eko lo yokokoora.</s>
      <s id="b.1CO.5.11.2">Upa sidago ngini nimakangaho so nioqo dede ona.</s>
     </seg>
     <seg type="verse" id="b.1CO.5.13">
      <s id="b.1CO.5.13.1">Igogou, o nyawa o Gikimoi wipipiricayawa ona magena manga manara ma sopo done yahiri, magena upa sidago ngohi taaka bai!</s>
      <s id="b.1CO.5.13.2">Manga manara ma sopo gena done ka o Gikimoi asa wahiri.</s>
      <s id="b.1CO.5.13.3">Duma ngini gena bilasu o nyawa ipipiricaya ona magena manga manara ma sopo niahiri kasi.</s>
      <s id="b.1CO.5.13.4">So imatero de o kia naga isilelefo o Gikimoi Awi Jaji ma Buku ma rabaka itemo, "Bilasu o nyawa de manga dorouka, ona magena bilasu niasisupu to ngini nia sidongirabano."</s>
     </seg>
    </div>
    <div type="chapter" id="b.1CO.6">
     <seg type="verse" id="b.1CO.6.1">
      <s id="b.1CO.6.1.1">Ilaha!</s>
      <s id="b.1CO.6.1.2">Ngini nisala.</s>
      <s id="b.1CO.6.1.3">Ngaroko idodooha ngini o nyawa nipipiricaya, duma nimuruo naga nia dodiao niangaho la niakalaki o hakim ma somoaka, ena gena o nyawa ipipiricayawa to ona manga simaka.</s>
      <s id="b.1CO.6.1.4">Ce!</s>
      <s id="b.1CO.6.1.5">Nakoso kanaga ngini nimatekekangamo gena, bilasu ka to ngini nia dodiao nipipiricaya manga simaka de niakalaki.</s>
     </seg>
     <seg type="verse" id="b.1CO.6.2">
      <s id="b.1CO.6.2.1">Hika ngini niosininga igogou-gogou done o Gikimoi Awi nyawa asa o dunia ma bi nyawa yangodu manga loha de manga dorou ma sopo gena yahiri bai!</s>
      <s id="b.1CO.6.2.2">So nako komagena done ngini gena niahiri, de bilasu ngini lo nianako igogou o orasi manena de o gangamo nia sidongirabaka gena maro o galaki qatotubusowa de ma ngale ihiwa, so aku niatailako de niahiri.</s>
     </seg>
     <seg type="verse" id="b.1CO.6.3">
      <s id="b.1CO.6.3.1">Hika ngini niosiningali, upa ka o nyawa yangodu, duma igogou-gogou done ngone asa o bi malaikat lo manga galaki pahiri.</s>
      <s id="b.1CO.6.3.2">So nako komagena, de igogou o bi moi-moi o orasi manena de o wange isigeto-geto gena aku niahiri bai!</s>
     </seg>
     <seg type="verse" id="b.1CO.6.4">
      <s id="b.1CO.6.4.1">So nakoso ngini kanaga de nia galaki gena, upa o hakim ma somoaka niangaho, sababu itiaiwa maro ona ipipiricayawa de o gogobu bilasu yaaturu.</s>
     </seg>
     <seg type="verse" id="b.1CO.6.5">
      <s id="b.1CO.6.5.1">To ngohi ai demo ma ngale ngini gena tinisimaqe.</s>
      <s id="b.1CO.6.5.2">So, igogou, bilasu kanaga nginika o nyawa wococawaro moi, la sidago waaku to ngini nipipiricaya nia sidongirabaka nia galaki gena wahiri.</s>
     </seg>
     <seg type="verse" id="b.1CO.6.6">
      <s id="b.1CO.6.6.1">Duma komagena ngini niholu niaaka.</s>
      <s id="b.1CO.6.6.2">Ce!</s>
      <s id="b.1CO.6.6.3">Ngini de nia dodiao nipipiricaya nimatekekalaki kagena o hakim ma somoa manga simaka.</s>
     </seg>
     <seg type="verse" id="b.1CO.6.7">
      <s id="b.1CO.6.7.1">To ngini nia galaki magena maro o nonako moi la igogou ngini gena, nia gogoho gena, imaterowa de o bi nyawa o Jou Yesus wimomote.</s>
      <s id="b.1CO.6.7.2">Nakoso o nyawa la kanaga nginika o sala moi inigaka eko lo inisirugi gena, qadoohawa.</s>
      <s id="b.1CO.6.7.3">Lebelaha ngini gena niaqohaka la inisirugika, duma upa sidago nia dodiao ipipiricaya gena niakalaki o hakim manga simaka.</s>
     </seg>
     <seg type="verse" id="b.1CO.6.8">
      <s id="b.1CO.6.8.1">Ngaroko, ngini komagenawa.</s>
      <s id="b.1CO.6.8.2">Duma ngini masirete lo o sala niagaka de lo niasirugi nia dodiao ipipiricayaka.</s>
     </seg>
     <seg type="verse" id="b.1CO.6.9">
      <s id="b.1CO.6.9.1">Hika ngini niosininga igogou-gogou o nyawa o dorou yodupa yaaaka, ona magena done upa he iwosa o Gikimoi Awi paretaka.</s>
      <s id="b.1CO.6.9.2">Upa sidago ngini nifuma so niamote o ngeko isasalaka.</s>
      <s id="b.1CO.6.9.3">Yaakuwa o nyawa ma dorou de iwosa o Gikimoi Awi paretaka.</s>
      <s id="b.1CO.6.9.4">O nyawa ona magena koloko o nyafusu ma dorou yaaka, de o serika yasuba, de yosundali, de yosusundali de manga rohe imasiiija de lo una awi dorou moi gena imasikiidu de awi dodiao yanau moi.</s>
     </seg>
     <seg type="verse" id="b.1CO.6.10">
      <s id="b.1CO.6.10.1">Komagena lo ona yototosi, de o arata yodesere, de yatobadalu, de o nyawa manga ronga ma dorou yogaka de lo yokokoora, ona magena lo yaakuwa iwosa o Gikimoi Awi paretaka.</s>
     </seg>
     <seg type="verse" id="b.1CO.6.11">
      <s id="b.1CO.6.11.1">Iqoqomaka ngini nimuruo naga lo komagena niaakaka.</s>
      <s id="b.1CO.6.11.2">Duma ngini magena nia dorou qangodu nanga Gikimoi asa wosiapongu de waaka so, maro Una Awi sininga, komagena lo to ngini nia sininga qatetebi de lo itotiai.</s>
      <s id="b.1CO.6.11.3">Magena qangodu idadi de Awi Gurumi ma kuasa sababu o Jou Yesus Kristus niwipiricayaka.</s>
     </seg>
     <seg type="verse" id="b.1CO.6.12">
      <s id="b.1CO.6.12.1">Kanaga ngini nimuruo naga nitemo, "O kia bato podudupa magena aku paaka, sababu nanga dorouno o Gikimoi wonapalako, so wonasangisara kawa."</s>
      <s id="b.1CO.6.12.2">Duma ngohi gena totemo, "Qangoduwa qaloha ma ngale ngoneka."</s>
      <s id="b.1CO.6.12.3">Igogou, o kia bato podudupa magena aku paaka, duma ngohi tomasimahawa ma ngale o kia, so ai rohe yapareta.</s>
     </seg>
     <seg type="verse" id="b.1CO.6.13">
      <s id="b.1CO.6.13.1">So kanaga ngini nimuruo naga nitemo kali, "O ino gena ma ngale ngone paoqo, de nanga poko gena ma ngale qapunu de o ino."</s>
      <s id="b.1CO.6.13.2">Duma qangodu magena o orasi ma simaka o Gikimoi asa wasisa.</s>
      <s id="b.1CO.6.13.3">So ngini de nia ngale gena nitemo o kia bato de nanga rohe la paaka magena, qadoohawa.</s>
      <s id="b.1CO.6.13.4">De ngohi tosango, hiwa, komagenawa bai!</s>
      <s id="b.1CO.6.13.5">To ngone nanga rohe gena yaaka, upa ma ngale nanga nyafusu ma dorou paaka sidago lo posundali, duma ma ngale gena o Jou powileleani.</s>
      <s id="b.1CO.6.13.6">Una magena bato nanga rohe ma Jou.</s>
     </seg>
     <seg type="verse" id="b.1CO.6.14">
      <s id="b.1CO.6.14.1">De nanga rohe gena upa he o Gikimoi waumo.</s>
      <s id="b.1CO.6.14.2">Sababu maro Una iqomaka de Awi kuasa ma Jou o soneno wisioho kali, komagena lo ngone so asa wonasioho kali o soneno.</s>
     </seg>
     <seg type="verse" id="b.1CO.6.15">
      <s id="b.1CO.6.15.1">Hika ngini nimasininga igogou-gogou ma ngale ngini de ma Kristus nimarimoika, so to ngini nia rohe gena imatero de ma Kristus Awi rohe masirete ma bi bobolo.</s>
      <s id="b.1CO.6.15.2">So kanaga itiaiwa la ngone de nanga rohe gena, koloko maro ma Kristus Awi rohe ma bobolo moi-moi magena, o nyafusu ma dorou paaka de o ngopeqeka mosusundali moika.</s>
      <s id="b.1CO.6.15.3">Komagenawa bai!</s>
     </seg>
     <seg type="verse" id="b.1CO.6.16">
      <s id="b.1CO.6.16.1">Hika ngini niosininga kali igogou-gogou o nyawa moi la kanaga wododomote de o ngopeqeka mosusundali moi de o nyafusu ma dorou waaka, una magena dede muna idadi ka o rohe moika.</s>
      <s id="b.1CO.6.16.2">Komagena ngone panakoka, sababu nakoso yanau de o ngopeqeka imasikiidu gena, o Gikimoi Awi Jaji ma Buku ma rabaka isilefoka itemo, "ona asa idadi ka ka moi."</s>
     </seg>
     <seg type="verse" id="b.1CO.6.17">
      <s id="b.1CO.6.17.1">Duma o nyawa la kanaga yomomote de ma Jou, de ona imadadi ka ka o sininga moi dede Una.</s>
     </seg>
     <seg type="verse" id="b.1CO.6.18">
      <s id="b.1CO.6.18.1">So bilasu o nyafusu ma dorouno nimasirese bai!</s>
      <s id="b.1CO.6.18.2">Sababu o dorou maro komagena igogou asa nanga rohe isirugi ifoloi de o bi dorou ma binuka, sidago lo nanga rohe de ma Kristus ma rimoi gena ibiauka.</s>
     </seg>
     <seg type="verse" id="b.1CO.6.19">
      <s id="b.1CO.6.19.1">Hika ngini niosininga igogou-gogou ngini nia rohe gena imatero maro o tahu moi, de kanaga ma rabaka o Gikimoi Awi Gurumi.</s>
      <s id="b.1CO.6.19.2">Awi Gurumi gena Una masirete winihike nginika la wogoge to ngini nia sininga ma rabaka, so nia rohe gena to nginiwa, duma ka to Una.</s>
     </seg>
     <seg type="verse" id="b.1CO.6.20">
      <s id="b.1CO.6.20.1">Sababu ngini gena Una winiijaka de wofangu lo qabolo.</s>
      <s id="b.1CO.6.20.2">Komagena so ngini de nia rohe gena bilasu nia gogoho qaloha la ma ngale o Gikimoi niwisimulia de niwihoromati.</s>
     </seg>
    </div>
    <div type="chapter" id="b.1CO.7">
     <seg type="verse" id="b.1CO.7.1">
      <s id="b.1CO.7.1.1">Ngini ai dodiao nipipiricaya o Korintuska, iqomaka de nia sano-sano gena o surati ma rabaka nilefo ngohika, so o orasi manena ngohi asa todupa tinisango.</s>
      <s id="b.1CO.7.1.2">Ma nonomaka, ngini nisano idodooha, ka qaloha nakoso o nyawa ipipiricaya gena kanaga ikawi, eko hiwa.</s>
      <s id="b.1CO.7.1.3">De ngohi tosango, foloi qaloha nakoso ikawiwa.</s>
     </seg>
     <seg type="verse" id="b.1CO.7.2">
      <s id="b.1CO.7.2.1">Duma ifoloi qaloha nakoso yanau moi-moi de ma peqeka masirete de lo o ngopeqeka moi-moi de ma roka masirete, la upa yabaja o nyafusu ma dorou yaaka.</s>
     </seg>
     <seg type="verse" id="b.1CO.7.3">
      <s id="b.1CO.7.3.1">O roka moi bilasu womote ma peqeka ami dupa gena ona imasikiidu, de komagena lo ma peqeka.</s>
     </seg>
     <seg type="verse" id="b.1CO.7.4">
      <s id="b.1CO.7.4.1">Sababu ma peqeka ami rohe gena upa ka muna mapareta, duma kanaga ma roka lo wapareta.</s>
      <s id="b.1CO.7.4.2">De komagena lo ma roka awi rohe gena upa ka una wapareta, duma kanaga ma peqeka lo mapareta.</s>
     </seg>
     <seg type="verse" id="b.1CO.7.5">
      <s id="b.1CO.7.5.1">Upa ma roka de ma peqeka imakitinga so imasikiidu kawa.</s>
      <s id="b.1CO.7.5.2">Ka cawali ona imakomote qaloha la imatinga upa iteka, ma ngale o orasi yamake la ona yasinoto aku isumbayang.</s>
      <s id="b.1CO.7.5.3">Duma isumbayang magena qaboloka, de ona bilasu iliho imarimoi kali.</s>
      <s id="b.1CO.7.5.4">Sababu ma duuruka upa sidago manga nyafusu gena yapareta yapohawa, de o Iblis aku wabaja so ona o nyafusu ma dorouku yotura.</s>
     </seg>
     <seg type="verse" id="b.1CO.7.6">
      <s id="b.1CO.7.6.1">To ngohi ai demo magenena o sulo ma demo qasowo, duma koloko o hakasonyinga moi so o simaha ma demo gena, qadoohawa, nakoso ma roka de ma peqeka imakomote la imatinga, hitilahi o orasi ma cunu.</s>
     </seg>
     <seg type="verse" id="b.1CO.7.7">
      <s id="b.1CO.7.7.1">Igogou, lebelaha o nyawa yangodu upa he ikawi, imatero maro ngohi.</s>
      <s id="b.1CO.7.7.2">Ngaroko ngohi tosanangi komagena, duma tanako igogou o nyawamoi-nyawamoi kanaga de manga kia naga moi eko manga gogaho masirete o Gikimoi wasicatuka.</s>
      <s id="b.1CO.7.7.3">So ma binuka yaaku sidago ma orasi yosone gena, upa he ikawi, duma ona ma binukali yaakuwa so bilasu ikawi.</s>
     </seg>
     <seg type="verse" id="b.1CO.7.8">
      <s id="b.1CO.7.8.1">De nako yanau la ikawi waasi, de lo o ngopeqeka yobabalo ona magenaka, to ngohi ai demo gena komanena: Lebelaha upa ona ikawi, imatero maro ngohi.</s>
     </seg>
     <seg type="verse" id="b.1CO.7.9">
      <s id="b.1CO.7.9.1">Duma nakoso ona manga nyafusu yapareta gena yaakuwa, bilasu ona ka ikawi.</s>
      <s id="b.1CO.7.9.2">Sababu de manga nyafusu irama gena, ifoloi qaloha ona ikawi.</s>
     </seg>
     <seg type="verse" id="b.1CO.7.10">
      <s id="b.1CO.7.10.1">De nako o nyawa ikawi qaboloka, ona magenaka ngohi tosulo o kia naga moi, ena gena o Jou Yesus Una masirete wodedemo iqomaka, wotemo o ngopeqeka bilasu upa ma roka mowidongosa.</s>
     </seg>
     <seg type="verse" id="b.1CO.7.11">
      <s id="b.1CO.7.11.1">Duma nakoso kanaga o ngopeqeka moi ami roka mowidongosaka, de muna magena bilasu momasiroka kawa.</s>
      <s id="b.1CO.7.11.2">Nako komagenawa, de muna bilasu momakiliho ami rokaka.</s>
      <s id="b.1CO.7.11.3">De o roka bilasu upa ma peqeka womidongosa.</s>
     </seg>
     <seg type="verse" id="b.1CO.7.12">
      <s id="b.1CO.7.12.1">De nako o nyawa ma binuka ona magenaka, upa o Jou Awi demo, duma to ngohi ai demo masirete gena komanena: Nakoso o nyawa wopipiricaya moi kanaga de ma peqeka gena mopipiricaya misowo, duma muna modupa de ma roka imatekesikogoge o tahu moi, de una magena womitinga gena he idadi kawa.</s>
     </seg>
     <seg type="verse" id="b.1CO.7.13">
      <s id="b.1CO.7.13.1">Komagena lo nakoso o ngopeqeka mopipiricaya moi kanaga de ma roka gena wopipiricaya wisowo, duma una wodupa de ma peqeka imatekesikogoge o tahu moi, de muna magena mowitinga gena he idadi kawa.</s>
     </seg>
     <seg type="verse" id="b.1CO.7.14">
      <s id="b.1CO.7.14.1">Sababu ma ngale ma peqeka o Jou Yesus mowipiricayaka so ami roka, ngaroko wopiricayawa, duma una magena o Gikimoi asa winano qaloha.</s>
      <s id="b.1CO.7.14.2">Komagena lo ma ngale ma roka o Jou Yesus wipiricayaka so awi peqeka, ngaroko mopiricayawa, duma muna magena o Gikimoi asa wominano qaloha.</s>
      <s id="b.1CO.7.14.3">Nako komagenawa, de igogou to ona manga ngopa o Gikimoi asa ka wanano qatorou, imatero maro o nyawa ipipiricayawa manga ngopa.</s>
      <s id="b.1CO.7.14.4">Duma to ngini nia ngopa magena igogou o Gikimoi asa wanano qaloha, sababu manga dodihimo imatengo kanaga de manga piricayaka.</s>
     </seg>
     <seg type="verse" id="b.1CO.7.15">
      <s id="b.1CO.7.15.1">Duma nakoso o nyawa ipipiricayawa kanaga de manga edekati la manga peqeka eko manga roka ipipiricayaka magena yadongosa gena, bilasu ka niaqohaka.</s>
      <s id="b.1CO.7.15.2">Nako komagena, de ma roka eko ma peqeka ipipiricaya manga kawi magena he yapalakoka.</s>
      <s id="b.1CO.7.15.3">O Gikimoi wodupa la ma ngale ngone pogoge ka o dame ma rabaka.</s>
     </seg>
     <seg type="verse" id="b.1CO.7.16">
      <s id="b.1CO.7.16.1">Sababu ngone panakowa, nagala o ngopeqeka mopipiricaya done aku ami roka mowingaho so una lo wopiricaya de wisalamati, eko o roka wopipiricaya done aku awi peqeka womingaho so muna lo mopiricaya de mosalamati.</s>
     </seg>
     <seg type="verse" id="b.1CO.7.17">
      <s id="b.1CO.7.17.1">Ka cawali maro kiaka bato o Jou wositatapu o nyawamoi-nyawamoika, ma orasi ipapasaka o Gikimoi o nyawa moi-moi waaso so wipiricayaka, ka komagena lo bilasu ngone inangodu podupa paaka.</s>
      <s id="b.1CO.7.17.2">Ai sulo magena ngohi todoto o bi gogobu moi de moika.</s>
     </seg>
     <seg type="verse" id="b.1CO.7.18">
      <s id="b.1CO.7.18.1">Hika tosiade-ade, nakoso o Yahudika ma nyawa ma orasi o Gikimoi waaso so ma Kristus wipiricayaka, ona magena manga Yahudi ma nonako, ena gena manga suna, upa he yasisa.</s>
      <s id="b.1CO.7.18.2">Komagena lo nakoso o nyawa kanaga imasuna waasi ma orasi o Gikimoi waaso so ma Kristus wipiricayaka, ona magena upa he imasuna.</s>
     </seg>
     <seg type="verse" id="b.1CO.7.19">
      <s id="b.1CO.7.19.1">Sababu o Gikimoi Awi simaka bai pomasuna de pomasunawa gena, qadoohawa.</s>
      <s id="b.1CO.7.19.2">Duma Una wanako itiai cawali nanga sigogise to Una Awi sulo moi-moi gena kanaga ngoneka.</s>
     </seg>
     <seg type="verse" id="b.1CO.7.20">
      <s id="b.1CO.7.20.1">So ngini moi-moi bilasu nia oho ma rabaka gena maro iqomaka, ma orasi o Gikimoi winiaso so ma Kristus niwipiricayaka, so kagena nigoge de upa he niatagali.</s>
     </seg>
     <seg type="verse" id="b.1CO.7.21">
      <s id="b.1CO.7.21.1">Nakoso koloko ngini kanaga nigogilalo de o Gikimoi winiaso so ma Kristus niwipiricayaka, upa he nia sininga isusa.</s>
      <s id="b.1CO.7.21.2">Magena qadoohawa.</s>
      <s id="b.1CO.7.21.3">Duma nakoso ma dongoho niamake la aku nidadi nipalako, de hika nidadi nipalako bai!</s>
     </seg>
     <seg type="verse" id="b.1CO.7.22">
      <s id="b.1CO.7.22.1">Igogou, ona la kanaga yogogilalo ma orasi o Jou waaso so ma Kristus wipiricayaka, ona magena ngaroko yogogilalo, duma manga dorouno o Jou Yesus asa wapalako.</s>
      <s id="b.1CO.7.22.2">De lo ona la kanaga yogogilalowa ma orasi o Gikimoi waaso so ma Kristus wipiricayaka, ona magena yodadi maro yogogilaloka sababu ma Kristus iwileleani.</s>
     </seg>
     <seg type="verse" id="b.1CO.7.23">
      <s id="b.1CO.7.23.1">Ngini gena o Gikimoi winiijaka so wofangu lo qaboloka.</s>
      <s id="b.1CO.7.23.2">Komagena so hika o nyawa manga dupa gena upa ngini niamote, maro nigogilalo.</s>
     </seg>
     <seg type="verse" id="b.1CO.7.24">
      <s id="b.1CO.7.24.1">So, ai dodiao nipipiricaya, ma orasi o Gikimoi ngini winiaso so ma Kristus niwipiricayaka, o kia naga moi-moi nia oho ma rabaka gena upa he niatagali, sababu ngini kanaga nimakangaho dede o Gikimoi.</s>
     </seg>
     <seg type="verse" id="b.1CO.7.25">
      <s id="b.1CO.7.25.1">De nako ngini nia sano-sano ma ngale o nyawa ikawi waasi gena, iqomaka o Jou Yesus Awi sulo moi lo ihiwa.</s>
      <s id="b.1CO.7.25.2">Duma ngohi ai sitiari masirete gena asa tinisingangasu nginika.</s>
      <s id="b.1CO.7.25.3">Ai demo manena aku niopiricaya itiai, sababu ngohi gena o Jou woigalusiri so woisitatapu maro Awi sosulo moi.</s>
     </seg>
     <seg type="verse" id="b.1CO.7.26">
      <s id="b.1CO.7.26.1">So to ngohi ai sitiari gena komanena: O orasi manena de ngone popipiricaya gena asa o sangisara idala pamake, so lebelaha ngone nanga oho ma rabaka gena upa he patagali.</s>
     </seg>
     <seg type="verse" id="b.1CO.7.27">
      <s id="b.1CO.7.27.1">Hika tosiade-ade, nakoso ngini kanaga nimasipeqeka qaboloka, de upa o ngeko nisari la nimakitinga.</s>
      <s id="b.1CO.7.27.2">De nakoso ngini kanaga nimasipeqeka waasi, de upa o ngeko nisari la nikawi.</s>
     </seg>
     <seg type="verse" id="b.1CO.7.28">
      <s id="b.1CO.7.28.1">Duma nakoso yanau wodupa womasipeqeka, gena o dorou qasowo.</s>
      <s id="b.1CO.7.28.2">De nakoso o jojaru moi de modupa momasiroka, ma ngale muna magena lo o dorou qasowo.</s>
      <s id="b.1CO.7.28.3">Duma o nyawa la kanaga ikawika, ona magena done asa o sangisara ka idala yamake.</s>
      <s id="b.1CO.7.28.4">De ngohi todupa o sangisara gena tinisirese la upa he nidahe.</s>
     </seg>
     <seg type="verse" id="b.1CO.7.29">
      <s id="b.1CO.7.29.1">Ai dodiao nipipiricaya, to ngohi ai ngale gena komanena: ngone nanga orasi ma deka gena he ikuru kawa.</s>
      <s id="b.1CO.7.29.2">So o orasi manena de isikahika gena o nyawa ikakawika, ona magena bilasu upa yosininga cawali manga peqekaka eko manga rokaka.</s>
     </seg>
     <seg type="verse" id="b.1CO.7.30">
      <s id="b.1CO.7.30.1">De o nyawa la kanaga idodora, ona magena bilasu upa yosininga cawali manga sininga ma belesoka.</s>
      <s id="b.1CO.7.30.2">O nyawa la kanaga isanangi, ona magena bilasu upa yosininga cawali manga sanangika.</s>
      <s id="b.1CO.7.30.3">O nyawa la o kia naga yaija, ona magena bilasu upa yosininga cawali manga alamu moi-moika.</s>
     </seg>
     <seg type="verse" id="b.1CO.7.31">
      <s id="b.1CO.7.31.1">De o nyawa la kanaga isidogosa manga oho o dunia manenaka yasari, ona magena bilasu upa yosininga cawali manga oho magena.</s>
      <s id="b.1CO.7.31.2">Sababu itekawa de o dunia o orasi manena asa isisa.</s>
     </seg>
     <seg type="verse" id="b.1CO.7.32">
      <s id="b.1CO.7.32.1">Ngohi tongongano gena ngini nia sininga magena he isusa kawa.</s>
      <s id="b.1CO.7.32.2">O nyawa moi la kanaga womoqoka waasi, una magena wodupa wosininga cawali o Jou Awi manara gena idodooha aku o Jou iwisisanangi.</s>
     </seg>
     <seg type="verse" id="b.1CO.7.33">
      <s id="b.1CO.7.33.1">Duma o nyawa moi la kanaga de wipeqekaka, una magena bilasu wosininga awi oho o dunia manena ma rabaka gena idodooha aku ma peqeka womisisanangi,</s>
     </seg>
     <seg type="verse" id="b.1CO.7.34">
      <s id="b.1CO.7.34.1">so awi sininga gena asa ngai sinotoka.</s>
      <s id="b.1CO.7.34.2">Komagena lo o ngopeqeka moi nakoso kanaga momoqoka waasi eko mojojojarusi, muna magena modupa mosininga cawali o Jou Awi manara gena idodooha aku ami rohe de ami sininga lo ka ma ngale o Jou Awi dupa gena maaka.</s>
      <s id="b.1CO.7.34.3">Duma o ngopeqeka moi la kanaga momoqokaka, muna magena bilasu mosininga ami oho o dunia manena ma rabaka gena idodooha aku ma roka mowisisanangi.</s>
     </seg>
     <seg type="verse" id="b.1CO.7.35">
      <s id="b.1CO.7.35.1">Magena tolefo nginika, upa de ma ngale ngini bilasu niholu nikawi maro tinipilikuka, duma ka ma ngale ngini gena ngohi tinisitiari.</s>
      <s id="b.1CO.7.35.2">Upa sidago o kia naga moi lo inifati so ngini niaakuwa o Jou niwileleani itiai de qaputuru.</s>
     </seg>
     <seg type="verse" id="b.1CO.7.36">
      <s id="b.1CO.7.36.1">Duma tosiade-ade, maro kanaga yanau moi imabobaika, de una wotemo ma ngale muna magena waakuwa awi nyafusu wapareta, sidago wamalo ona bilasu ikawi.</s>
      <s id="b.1CO.7.36.2">Nako komagena, de igogou awi dupa gena bilasu wamote la ona ikawi kasi, de magena o dorou qasowo.</s>
     </seg>
     <seg type="verse" id="b.1CO.7.37">
      <s id="b.1CO.7.37.1">Duma nakoso kanaga o nyawa moili wobobaika de una wotemo, "Upa he ngohi tomasipeqeka," gena upa lo o nyawa ma somoa manga demo duma ka to una awi demo masirete de lo ka waaku awi nyafusu wapareta qaloha, de ka qaloha la una asa upa wokawi.</s>
     </seg>
     <seg type="verse" id="b.1CO.7.38">
      <s id="b.1CO.7.38.1">So una la kanaga o jojaru moi womasipeqekaka, de igogou o loha moi waaka.</s>
      <s id="b.1CO.7.38.2">Duma una moili la kanaga wokawiwa, sababu o orasi manena naga o sangisara kanaga idala, so una magena asa waaka foloisi qaloha.</s>
     </seg>
     <seg type="verse" id="b.1CO.7.39">
      <s id="b.1CO.7.39.1">O ngopeqeka moi momasirokaka de ma roka gena ka woohosi, de muna magena momapiliku unaka.</s>
      <s id="b.1CO.7.39.2">Duma nakoso ma roka wosone, de muna gena mipalakoka so aku momasiroka yanau moili naguuna mowidudupa, hitilahi una magena o Jou wipipiricaya moi.</s>
     </seg>
     <seg type="verse" id="b.1CO.7.40">
      <s id="b.1CO.7.40.1">Duma nako ngohi gena, muna magena nakoso mokawi kawa, de asa ami sininga foloi isanangi.</s>
      <s id="b.1CO.7.40.2">Ngaroko magena ka to ngohi ai sitiari masirete, duma ngohi tamalo magena tositemo sababu igogou ngohi lo asa kanaga de o Gikimoi Awi Gurumi ma kuasa.</s>
     </seg>
    </div>
    <div type="chapter" id="b.1CO.8">
     <seg type="verse" id="b.1CO.8.1">
      <s id="b.1CO.8.1.1">De nako ngini nia sano-sano ma ngale o ino la kanaga isisuba o serika gena, ngohi tosango komanena.</s>
      <s id="b.1CO.8.1.2">Igogou, ka idadi ngone potemo panakoka o Gikimoi Una magena ka womatengo de o bi giki ma somoa moili gena ihiwa.</s>
      <s id="b.1CO.8.1.3">Ngaroko komagena, nakoso potemo ngone o kia naga moi ka panako qaloha, de magena ngone aku pomasihieka.</s>
      <s id="b.1CO.8.1.4">Duma nakoso padodara, de nanga sininga ma meta cawali de o dodara ma ngale o nyawa manga sininga aku posiputuru.</s>
     </seg>
     <seg type="verse" id="b.1CO.8.2">
      <s id="b.1CO.8.2.1">O nyawa nagoona la kanaga itemo o kia naga moi lo ka yanako qaloha, ona magena igogou itotiai yanako waasi.</s>
     </seg>
     <seg type="verse" id="b.1CO.8.3">
      <s id="b.1CO.8.3.1">Duma o nyawa nagoona la kanaga igogou o Gikimoi iwidodaraka, ona magena manga sininga ma raba gena o Gikimoi lo wanako.</s>
     </seg>
     <seg type="verse" id="b.1CO.8.4">
      <s id="b.1CO.8.4.1">Mutuwade, nako o ino la kanaga isisuba o serika gena, ngone potemo igogou aku o ino magena ka pooqo, sababu panakoka o Gikimoi Una gena ka womatengo de o dunia ma rabaka o bi giki ma somoa gena ihiwa.</s>
     </seg>
     <seg type="verse" id="b.1CO.8.5">
      <s id="b.1CO.8.5.1">O nyawa yasusuba gena kanaga o bi moi-moi ka idala, gena itemo bai o bi giki de lo o bi gurumi, kiaka o dipaka eko lo o tonaka.</s>
     </seg>
     <seg type="verse" id="b.1CO.8.6">
      <s id="b.1CO.8.6.1">Duma ngone popipiricaya gena ka panako igogou o Gikimoi gena ka womatengo.</s>
      <s id="b.1CO.8.6.2">Una magegena nanga Baba o bi moi-moi o duniaka gena qangodu wosidadadika, de to Una Awi giliri gena kanaga ngone nanga oho ma gaalu.</s>
      <s id="b.1CO.8.6.3">De igogou lo o Jou ka womatengo, ena gena o Yesus Kristus.</s>
      <s id="b.1CO.8.6.4">Una magena o Gikimoi asa wisulo la Una waaka so o bi moi-moi qangodu aku idadi, de lo sababu Una magena, so ngone aku o oho ka sidutu ikakali pamake.</s>
     </seg>
     <seg type="verse" id="b.1CO.8.7">
      <s id="b.1CO.8.7.1">Ngaroko komagena, duma o nyawa ipipiricaya kiaka magena lo yanako itotiai, ona magena yangoduwa.</s>
      <s id="b.1CO.8.7.2">Ma binuka gena ma orasi ma Kristus wipiricaya waasi, de kanaga ona magena yodupa o bi serika yosuba.</s>
      <s id="b.1CO.8.7.3">La sidago o orasi manena naga gena nakoso o ino o gaso isusuba o bi serika la yamake, ma ngale o ino magena ona manga sininga ma rabaka itemo, "Magena o seri ma ino bai!"</s>
      <s id="b.1CO.8.7.4">So nakoso ona la o ino magena yaoqo, ona yamalo manga sininga ma rabaka igogou o dorou yaakaka, sababu manga siningaka gena manga piricaya he qaceke.</s>
     </seg>
     <seg type="verse" id="b.1CO.8.8">
      <s id="b.1CO.8.8.1">Igogou, o ino o kia bato la nako pooqo gena, idadiwa yaaka ngone dede o Gikimoi pomakadame eko pomakitinga.</s>
      <s id="b.1CO.8.8.2">Nakoso o ino la kanaga pooqo eko paholu, magena o Gikimoi wanano maro ma faida ingaliwa so ka imaketero.</s>
     </seg>
     <seg type="verse" id="b.1CO.8.9">
      <s id="b.1CO.8.9.1">Ngaroko komagena, ngini lo bilasu nimasidodiahi.</s>
      <s id="b.1CO.8.9.2">Upa sidago o nyawa ona magena manga piricaya qaceke so o dorouku yotura, ma sababu ngini gena kanaga nia siningaka nianako igogou ka qaloha so o ino magena paoqo.</s>
     </seg>
     <seg type="verse" id="b.1CO.8.10">
      <s id="b.1CO.8.10.1">Nako nimasidodiahi gena, hika tosiade-ade.</s>
      <s id="b.1CO.8.10.2">Nakoso o oqo ilalamo o seri ma tahuka, de ngini nianako igogou ka qaloha la o seri ma ino magena paoqo, so kagena nitagi la nioqo.</s>
      <s id="b.1CO.8.10.3">Kagena done o nyawa moi, awi piricaya qaceke, una magena kanaga winikelelo so una lo wobarani o ino magena waoqo.</s>
     </seg>
     <seg type="verse" id="b.1CO.8.11">
      <s id="b.1CO.8.11.1">Ma duuruka, de ma ngale o kia naga nianakoka so asa to una awi piricaya yasisaka, sababu o kia naga wamalo qatorou la ngini niaaaka magena una wamote, duma una magenaka lo ma Kristus wosoneka.</s>
     </seg>
     <seg type="verse" id="b.1CO.8.12">
      <s id="b.1CO.8.12.1">Nakoso de nanga manara komagena so nanga dodiao manga piricaya qaceceke gena manga sininga paaka so qasirika, de ngone lo o dorou paaka ma Kristuska.</s>
     </seg>
     <seg type="verse" id="b.1CO.8.13">
      <s id="b.1CO.8.13.1">So nakoso o ino ngohi taoqo de komagena ngohi ai dodiao ipipiricaya kanaga o dorouku tasitura, de upa sidago o ino magegena ngohi tooqoli.</s>
      <s id="b.1CO.8.13.2">So tasitura gena ngohi toholu bai!</s>
     </seg>
    </div>
    <div type="chapter" id="b.1CO.9">
     <seg type="verse" id="b.1CO.9.1">
      <s id="b.1CO.9.1.1">Ngohi gena o Jou Yesus Awi rasul eko Awi sosulo moi.</s>
      <s id="b.1CO.9.1.2">Ngohi de ai kuasa so o kia bato todudupa magena aku ka taaka.</s>
      <s id="b.1CO.9.1.3">Ngohi masirete nanga Jou Yesus towikeleloka.</s>
      <s id="b.1CO.9.1.4">De ma ngale ngini manena to ngohi ai manara o Jouka gena ma sopo.</s>
     </seg>
     <seg type="verse" id="b.1CO.9.2">
      <s id="b.1CO.9.2.1">Ngaroko o nyawa ma somoa manga simaka ngohi manena o Jou Awi sosulo isowo, duma ngini gena niasininga igogou ngohi manena maro to Una Awi sosulo moi.</s>
      <s id="b.1CO.9.2.2">Sababu ma ngale niwipiricaya o Jou Yesuska, so isinako itiaika ngohi gena igogou to Una Awi sosulo.</s>
     </seg>
     <seg type="verse" id="b.1CO.9.3">
      <s id="b.1CO.9.3.1">Nako o nyawa la kanaga manga edekati ngohi gena itailako, sababu ngohi maro o Jou Yesus Awi sosulo, so to ngohi ai sango gena komanena:</s>
     </seg>
     <seg type="verse" id="b.1CO.9.4">
      <s id="b.1CO.9.4.1">Nako ngomi o Jou Yesus Awi sosulo gena, ka qaloha de itiai o ino de o nao magena o gogobuno miamake.</s>
     </seg>
     <seg type="verse" id="b.1CO.9.5">
      <s id="b.1CO.9.5.1">Ka qaloha de itiai nakoso ngomi mikawi so mia peqeka mopipiricaya muna magena lo mia dodagi ma rabaka mimingaho, imatero maro o bi sosulo ma binuka, de o Jou Yesus Awi nongoru masirete, de lo o Petrus.</s>
     </seg>
     <seg type="verse" id="b.1CO.9.6">
      <s id="b.1CO.9.6.1">Upa sidago ngini nitemo nako o Barnabas de ngohi la ma ngale o ino de o nao o gogobuno miamake gena, idadiwa, so cawali ngomi misinoto magena bilasu mia oho miasisari.</s>
     </seg>
     <seg type="verse" id="b.1CO.9.7">
      <s id="b.1CO.9.7.1">Igogou, o prajurit moi lo wihiwa, la ma orasi una o kudoti ma rabaka, de bilasu awi oho gena wosisari.</s>
      <s id="b.1CO.9.7.2">Awi oho gena ma kapita kanaga wojaga.</s>
      <s id="b.1CO.9.7.3">De nakoso yototoro gena, ka qaloha manga manara ma sopo gena yaoqo.</s>
      <s id="b.1CO.9.7.4">De o sowohi gena, ka qaloha nakoso o duba de o kabi ma susu magena yaudo.</s>
     </seg>
     <seg type="verse" id="b.1CO.9.8">
      <s id="b.1CO.9.8.1">O ade-ade gena de ma ngale nanga oho o wange isigeto-geto.</s>
      <s id="b.1CO.9.8.2">Duma magena kanaga imaketero lo de o Gikimoi Awi bobita moi.</s>
     </seg>
     <seg type="verse" id="b.1CO.9.9">
      <s id="b.1CO.9.9.1">Ena gena, to Una Awi demo o Musa walelefoka gena itemo, "Nakoso o sapi ma nau moi imanara so kanaga o gandum ma dodopusa itagi de yapito-pito la yarudu, upa sidago ma uru papilikuka so ioqo lo yaakuwa."</s>
      <s id="b.1CO.9.9.2">De o demo magegena o Gikimoi wososininga gena upa ka cawali o sapi ma nauka.</s>
     </seg>
     <seg type="verse" id="b.1CO.9.10">
      <s id="b.1CO.9.10.1">Igogou, Una de Awi demo magena wososininga ma ngale ngone masirete bai!</s>
      <s id="b.1CO.9.10.2">So ma ngale ngone o nyawa manena Awi demo gena iqomaka isilefo.</s>
      <s id="b.1CO.9.10.3">O nyawa yototoro bilasu yodato de youtu, so manga ngongano done manga joro-joro ma sopo magena asa yamake.</s>
     </seg>
     <seg type="verse" id="b.1CO.9.11">
      <s id="b.1CO.9.11.1">Komagena lo ngomi o habari qaloloha minisihabari nginika, so ka qaloha lo miongongano o oho ma riwo sutu ngomi nimihike, maro o gisisi kanaga miodatoka so done ma sopo gena aku miamake.</s>
     </seg>
     <seg type="verse" id="b.1CO.9.12">
      <s id="b.1CO.9.12.1">Sababu nakoso o nyawa ma somoa aku yongongano done asa manga oho ma kurangi nginino yamake, de foloisi qaloha la ngomi manena lo asa miamake.</s>
      <s id="b.1CO.9.12.2">Ngaroko komagena, ngomi gena mia oho ma kurangi o kia naga moi lo la minigolowa nginika, duma ngomi o sangisara moi-moi ma rabaka qangodu gena ka miamoku masirete.</s>
      <s id="b.1CO.9.12.3">Upa he ngini minisimoku qatubuso maro minifatika, sidago o habari qaloloha ma ngale ma Kristus gena niholu niopiricaya.</s>
     </seg>
     <seg type="verse" id="b.1CO.9.13">
      <s id="b.1CO.9.13.1">Igogou, ngini nianako o bi nyawa la kanaga o Gikimoi Awi Tahu ma rabaka yomomanara, ona magena manga oho ma kurangi gena yamake manga gimina ma orasi o nyawa manga suba yaaaho o Gikimoika.</s>
      <s id="b.1CO.9.13.2">De lo o bi imamka ma nyawa la kanaga o suba ma rihoka yoleleleani, ona magena o gaso ma ino isusuba gena ma sononga yamake.</s>
     </seg>
     <seg type="verse" id="b.1CO.9.14">
      <s id="b.1CO.9.14.1">Komagena lo iqomaka o Jou Yesus wositatapuka o nyawa la kanaga o habari qaloloha isihohabari, ona magena manga oho ma kurangi bilasu o nyawa yosigogigiseno yamake.</s>
     </seg>
     <seg type="verse" id="b.1CO.9.15">
      <s id="b.1CO.9.15.1">Ngaroko komagena, ngohi ai edekati moi lo ihiwa la o surati manena tolefo ma ngale ngini o kia naga nihike ngohika, de lo ngohi ma moi waasi tinigolo nginika.</s>
      <s id="b.1CO.9.15.2">Magena igogou to ngohi ai giliri, de nakoso ai giliri ma sababu gena o nyawa yasisaka de lo kanaga ngohi ai oho gena isusa sidago lo tosone gena, qadoohawa.</s>
      <s id="b.1CO.9.15.3">Ka qaloha la ngohi bilasu tosone.</s>
     </seg>
     <seg type="verse" id="b.1CO.9.16">
      <s id="b.1CO.9.16.1">Sababu nakoso ngohi o habari qaloloha tosihabari de ma ngale magegena ngohi ai giliri tosimane, gena he itiaiwa bai!</s>
      <s id="b.1CO.9.16.2">Salanta o manara magena ngohi isuloka la bilasu taaka, so nakoso toholu o manara magena tamoku, de ma ngale ngohi gena idodooha, kodo!</s>
      <s id="b.1CO.9.16.3">De igogou ngohi done asa ibodito.</s>
     </seg>
     <seg type="verse" id="b.1CO.9.17">
      <s id="b.1CO.9.17.1">Nakoso tosiade-ade, la ngohi o habari qaloloha tosihohabari gena ma sihino to ngohi ai dupa masirete, de itiaika la ngohi tongongano ai manara ma fanggali aku tamake.</s>
      <s id="b.1CO.9.17.2">Duma ngohi o habari qaloloha tosihohabari magena ma sihino to ngohi ai dupa masirete qasowo, sababu ai manara magena o Gikimoi ngohi woihike la taaka.</s>
     </seg>
     <seg type="verse" id="b.1CO.9.18">
      <s id="b.1CO.9.18.1">So kiano ai manara ma fanggali aku tamake gena komanena: ma orasi ngohi o habari qaloloha tosihohabari, de ma ngale ai fangu gena ma moi waasi togolo so ngohi igogou tosanangi.</s>
      <s id="b.1CO.9.18.2">Nakoso patotiai, o nyawa yosigogigise ona magenaka ai oho ma kurangi aku togolo, duma upa sidago ifangu, so ngohi togolowa.</s>
     </seg>
     <seg type="verse" id="b.1CO.9.19">
      <s id="b.1CO.9.19.1">De ngaroko ngohi ma moi waasi iaka la todadi o nyawa manga gilalo, duma kanaga ngohi tomaaka maro o gilalo moi o nyawa yangoduka, ma ngale o bi nyawa foloisi yadala aku tangaho la o Jou Yesus iwipiricaya.</s>
     </seg>
     <seg type="verse" id="b.1CO.9.20">
      <s id="b.1CO.9.20.1">Hika tosiade-ade, ma orasi ngohi o habari qaloloha tosihabari o Yahudi ma bi nyawaka, de ngohi ai gogoho gena asa taaka tositero maro o Yahudi ma nyawa moi.</s>
      <s id="b.1CO.9.20.2">De ma orasi ngohi kanaga dede ona magena o bobita o Gikimoino maro o Musa walelefo gena yodupa yaaaka, ngaroko ngohi masirete tomasigocoho kawa, duma ngohi lo asa o bobita magena ka taaka.</s>
      <s id="b.1CO.9.20.3">Ai ngale gena ngohi aku o Yahudika ma nyawa ona magena tangaho la o Jou Yesus iwipiricaya.</s>
     </seg>
     <seg type="verse" id="b.1CO.9.21">
      <s id="b.1CO.9.21.1">Komagena lo ma orasi ngohi kanaga dede o nyawa kiaka o bobita o Gikimoino maro o Musa walelefo gena yanakowa, de ngohi ai gogoho gena asa taaka tositero maro ona so ngohi lo asa o bobita magena upa he taaka.</s>
      <s id="b.1CO.9.21.2">Ai ngale gena ngohi aku o nyawa ona magena lo tangaho la o Jou Yesus iwipiricaya.</s>
      <s id="b.1CO.9.21.3">O Gikimoi Awi bobita gena ngohi tosiresewa, duma ma Kristus Awi bobita magena ngohi taaka.</s>
     </seg>
     <seg type="verse" id="b.1CO.9.22">
      <s id="b.1CO.9.22.1">De ma orasi ngohi kanaga dede o nyawa ona magena manga piricaya qaceceke, de ngohi ai gogoho gena asa taaka tositero maro ona, la manga piricaya ma Kristuska gena aku tosiputuru.</s>
      <s id="b.1CO.9.22.2">So komagena o nyawa manga gogoho de manga galepu moi-moi gena qangodu taaka, la de o ngeko kiaka bato gena ngohi tongongano ona yamuruo naga aku tangaho la Una iwipiricaya.</s>
     </seg>
     <seg type="verse" id="b.1CO.9.23">
      <s id="b.1CO.9.23.1">Qangodu magenena ngohi taaka la ma ngale o bi nyawa yadadala asa o habari qaloloha gena yopiricaya, so o Gikimoi Awi laha gena ngohi dede ona mingodu lo aku miamake.</s>
     </seg>
     <seg type="verse" id="b.1CO.9.24">
      <s id="b.1CO.9.24.1">Igogou, ngini nianako o goguule ma rabaka o bi nyawa imagogogora ona magena yangodu kanaga imagogora, duma cawali wimoi eko mimoi asa aku o hadiah yamake.</s>
      <s id="b.1CO.9.24.2">So ngini lo bilasu niaaka imatero maro womagogogora moi la kanaga wameta gena ka o hadiah wamake, ena gena ngini bilasu nikaeli la o Gikimoi niwisigise nisidodiahi, de done asa o Gikimoi winifanggali de o loha.</s>
     </seg>
     <seg type="verse" id="b.1CO.9.25">
      <s id="b.1CO.9.25.1">Nako o nyawa la kanaga o goguule ma rabaka, ona magena bilasu imadoto isidodiahi la manga rohe yapareta qaputuru.</s>
      <s id="b.1CO.9.25.2">Komagena ona yaaka la done yamake o hadiah, ngaroko o moi-moi magena ikakaliwa.</s>
      <s id="b.1CO.9.25.3">Duma ngone manena kanaga pomadoto pomasidodiahi nanga rohe papareta qaloha, la aku pamake o hadiah kiaka isisisawa, duma ka ikokakali.</s>
     </seg>
     <seg type="verse" id="b.1CO.9.26">
      <s id="b.1CO.9.26.1">Komagena so o kia bato ngohi taaka, magena de ma meta.</s>
      <s id="b.1CO.9.26.2">Maro womagogogora moi awi meta gena o hadiah wamake, sababu una womagogora ipelu-peluwa, duma ka o ngeko ibobolowo wamote de womaputuru.</s>
      <s id="b.1CO.9.26.3">Komagena lo maro o nyawa moi la kanaga wodubu, de awi dubu gena ka yabolo qangodu.</s>
     </seg>
     <seg type="verse" id="b.1CO.9.27">
      <s id="b.1CO.9.27.1">So nakoso to ngohi ai rohe manena gena, ma nyafusu asa tapareta qaputuru.</s>
      <s id="b.1CO.9.27.2">Upa sidago o nyawa ma somoa tasihabari qaboloka, de ma dodoguka ngohi masirete o hadiah o Gikimoi wosijajajika magena he tamakewa.</s>
     </seg>
    </div>
    <div type="chapter" id="b.1CO.10">
     <seg type="verse" id="b.1CO.10.1">
      <s id="b.1CO.10.1.1">Ai dodiao nipipiricaya, hika ngini nisosininga iqoqomaka gena nanga ete de nanga topora ona magena o Musa wimote, de o kia naga asa idadi de imaaka.</s>
      <s id="b.1CO.10.1.2">Ona yangodu kanaga o lobi-lobi igogolingasu ma bolu o ngawa-ngawa magena maro yataru gena, isinonako o Gikimoi kanaga lo wajaga, de lo asa yakahika o Laut Merah yatola lo ona isalamati.</s>
     </seg>
     <seg type="verse" id="b.1CO.10.2">
      <s id="b.1CO.10.2.1">O lobi-lobi ona yataru de ona o Laut Merah yatola, gena ma rabaka ona yangodu o Musa wimote-mote.</s>
      <s id="b.1CO.10.2.2">Magena imatero maro ngone lo nakoso inaosika gena, isinonako igogou ngone o Jou Yesus Awi nyawa wimomote.</s>
     </seg>
     <seg type="verse" id="b.1CO.10.4">
      <s id="b.1CO.10.4.1">Ona yangodu lo kanaga manga ino de manga ake ka imaketero gena, kiaka o Gikimoi de Awi kuasa wahike onaka.</s>
      <s id="b.1CO.10.4.2">Manga ake gena o Gikimoi wosiuhi o tetono, de o teto magena o ade-ade imatero bato ma Kristus Una masirete lo kanaga dede onaka.</s>
     </seg>
     <seg type="verse" id="b.1CO.10.5">
      <s id="b.1CO.10.5.1">Duma ngaroko o Gikimoi Awi laha ona wasidumu komagena, ona nanga ete de nanga topora yadala ma ngale to ona manga gogoho gena o Gikimoi wosanangiwa.</s>
      <s id="b.1CO.10.5.2">Mutuwade ona magena asa isone kagena o tona ibobeleuka manga ngeko ikilolika.</s>
     </seg>
     <seg type="verse" id="b.1CO.10.6">
      <s id="b.1CO.10.6.1">Magena qangodu imadadi de imaakaka ma ngale o sitiari moi ngoneka, la ngone gena asa upa he o bi moi-moi qatotorou magena ponyafusu, imatero maro iqomaka ona yaaka.</s>
     </seg>
     <seg type="verse" id="b.1CO.10.7">
      <s id="b.1CO.10.7.1">Upa sidago ngone lo o bi serika podupa posuba, maro iqomaka o nyawa ma binuka lo yaaka.</s>
      <s id="b.1CO.10.7.2">Gena imatero de o kia kanaga o seri moi o sapi ma ngopa o guracino isilelefo o Gikimoi Awi Jaji ma Buku ma rabaka itemo, "O nyawa ona magena irarame gena yaaka kasi o oqo ilalamo, qabolo de asa o kia naga qatotorou magena yaaka."</s>
     </seg>
     <seg type="verse" id="b.1CO.10.8">
      <s id="b.1CO.10.8.1">Upa sidago ngone lo o nyafusu ma dorou magena paaka, imatero maro iqomaka o nyawa ma binuka lo yaaka.</s>
      <s id="b.1CO.10.8.2">Nimasitiari bai!</s>
      <s id="b.1CO.10.8.3">Ma ngale manga manara magegena ka o wange moi ma raba de kanaga ona ya-23,000 gena isoneka.</s>
     </seg>
     <seg type="verse" id="b.1CO.10.9">
      <s id="b.1CO.10.9.1">De lo upa sidago ngone o Jou gena powidahake, imatero maro iqomaka ona ma binuka lo yaaka, de kanaga o bi ngihia ona yagolika.</s>
     </seg>
     <seg type="verse" id="b.1CO.10.10">
      <s id="b.1CO.10.10.1">Komagena lo upa ngone pomaridemo, imatero maro iqomaka ona ma binuka lo yaaka, de kanaga o malaikat moi wototooma una magena ona watoomaka.</s>
     </seg>
     <seg type="verse" id="b.1CO.10.11">
      <s id="b.1CO.10.11.1">O bi moi-moi magena idadi de imaaka onaka gena, qangodu isilelefo o Gikimoi Awi Jaji ma Buku ma rabaka ma ngale o sitiari moi ngoneka.</s>
      <s id="b.1CO.10.11.2">Sababu ngone gena o dunia ma dodogu ma orasika gena, o orasi manena naga ngone pooho.</s>
     </seg>
     <seg type="verse" id="b.1CO.10.12">
      <s id="b.1CO.10.12.1">So nakoso ngini la kanaga nitemo nia piricaya gena qaputuruka, de ngini magena bilasu nimasidodiahi bai!</s>
      <s id="b.1CO.10.12.2">Upa sidago done ngini gena o dorouku nitura.</s>
     </seg>
     <seg type="verse" id="b.1CO.10.13">
      <s id="b.1CO.10.13.1">O babaja moi-moi inidahe nginika gena, qangodu ka imaketero de o kia naga yadadahe o dunia ma nyawa yangoduka.</s>
      <s id="b.1CO.10.13.2">Duma o Gikimoi Una gena aku ngini igogou niwipiricaya, sababu Una asa wosimahawa la ngini inibaja ifoloi de nia piricaya ma buturu, so aku niamoku.</s>
      <s id="b.1CO.10.13.3">So ma orasi kanaga o bi babaja ngini inidahe, de Una magena asa o ngeko moi waaka la o babaja magena aku niamoku qaputuru de lo ma rabano aku nisupu.</s>
     </seg>
     <seg type="verse" id="b.1CO.10.14">
      <s id="b.1CO.10.14.1">So, ai dodiao tinidododara, bilasu o adati o bi seri yasusuba gena ngini nimasirese bai!</s>
     </seg>
     <seg type="verse" id="b.1CO.10.15">
      <s id="b.1CO.10.15.1">Ngini gena o nyawa nicocawaro, so hika ngini masirete to ngohi ai demo manena niatuga idodooha itiai, eko hiwa.</s>
     </seg>
     <seg type="verse" id="b.1CO.10.16">
      <s id="b.1CO.10.16.1">Nakoso ngone o anggur poudo ma ngale ma Kristus Awi au ikokopolaka gena pososininga, ngone gena nanga sukuru patide o Gikimoiye.</s>
      <s id="b.1CO.10.16.2">Magena o nonako moi ngone manena ma Kristus Awi nyawaka, la kanaga de Awi au gena nanga dorou watupuka.</s>
      <s id="b.1CO.10.16.3">De ma orasi ngone o roti patepi-tepi ma ngale ma Kristus Awi rohe wahihikeka gena lo pososininga, magena o nonako moili ngone manena ma Kristus Awi nyawaka, la kanaga de Awi rohe wositagali ma ngale nanga dorou watupuka.</s>
     </seg>
     <seg type="verse" id="b.1CO.10.17">
      <s id="b.1CO.10.17.1">Ma ngale o roti ka ngai moi gena ngone pomomote la de magena paoqo, so ngone, ngaroko inadala, duma inangodu-ngodu gena kanaga podadi imatero maro ngone ka o rohe moika.</s>
     </seg>
     <seg type="verse" id="b.1CO.10.18">
      <s id="b.1CO.10.18.1">Hika niososininga lo o Yahudika ma nyawa manga adati de manga galepu.</s>
      <s id="b.1CO.10.18.2">Ona kanaga imatolomu ma ngale o ino, kiaka o suba ma riho ma qokuka o Gikimoi wisusubaka, magena ma sononga yooqo.</s>
      <s id="b.1CO.10.18.3">Ona moi-moi la kanaga o ino magena yooqo, ona magena yomomote lo o Gikimoi wisuba.</s>
     </seg>
     <seg type="verse" id="b.1CO.10.19">
      <s id="b.1CO.10.19.1">To ngohi ai demo kanaga de ma ngale gena, o bi giki ma somoa de lo o ino o bi serika isusuba gena qadoohawa.</s>
     </seg>
     <seg type="verse" id="b.1CO.10.20">
      <s id="b.1CO.10.20.1">Igogou, ngohi ai ngale gena, o kia bato la kanaga o bi serika isusuba, magena isisuba o Gikimoi kawa, duma igogou isisuba ka o bi tokaka.</s>
      <s id="b.1CO.10.20.2">So nakoso ngini gena niamote o nyawa o bi toka yasusuba gena, ngohi tadupawa.</s>
     </seg>
     <seg type="verse" id="b.1CO.10.21">
      <s id="b.1CO.10.21.1">Ngone nakoso o anggur poudo eko o roti pooqo ma ngale ma Jou Awi sone gena pososininga, de lo pooqo eko poudo dede o nyawa la kanaga o bi toka yasusuba, gena ka ma moi paaka lo idadiwa.</s>
      <s id="b.1CO.10.21.2">So komagena lo igogou idadiwa ngone o seri ma bi tahuka powosa de pooqo dede ona o serika isusuba.</s>
     </seg>
     <seg type="verse" id="b.1CO.10.22">
      <s id="b.1CO.10.22.1">Nako igogou paaka komagena, de ngone gena o Jou powidahake.</s>
      <s id="b.1CO.10.22.2">Igogou-gogou, idadiwa ngone nanga siningaka potemo nanga buturu gena ifoloi de to Gikimoi.</s>
     </seg>
     <seg type="verse" id="b.1CO.10.23">
      <s id="b.1CO.10.23.1">Ngini nia sidongirabaka ma binuka nitemo, "Ka idadi nakoso ngone paaka o kia bato podudupa."</s>
      <s id="b.1CO.10.23.2">Magena itiai, duma o bi moi-moi ngone podudupa gena qangoduwa maro o kia naga qaloloha ngoneka.</s>
      <s id="b.1CO.10.23.3">Ngaroko igogou o kia bato podudupa gena ka idadi ngone paaka, duma idadiwa o bi moi-moi paaaka gena qangodu o nyawa nanga siningaka isiputuru.</s>
     </seg>
     <seg type="verse" id="b.1CO.10.24">
      <s id="b.1CO.10.24.1">Upa sidago cawali o kia naga qaloloha ka to ngone nanga rohe masireteka aku ngone paaka, duma ngone lo bilasu paaka o kia naga qaloloha ma meta o nyawa ma somoaka.</s>
     </seg>
     <seg type="verse" id="b.1CO.10.25">
      <s id="b.1CO.10.25.1">Ka idadi o bi sihode moi-moi o pasarka isiiija gena qangodu ka paoqo.</s>
      <s id="b.1CO.10.25.2">Upasi patuga poqoma de pahiri nagala o serika isisubaka eko hiwa.</s>
     </seg>
     <seg type="verse" id="b.1CO.10.26">
      <s id="b.1CO.10.26.1">Sababu o Gikimoi Awi Jaji ma Buku ma rabaka isilefoka itemo, "O dunia de lo ma raba qangodu gena to ma Jou."</s>
     </seg>
     <seg type="verse" id="b.1CO.10.27">
      <s id="b.1CO.10.27.1">Nakoso kanaga ngini inikoro nioqo o nyawa yopipiricayawa manga tahuka, de ngini nimode nioqo dede ona, de o kia bato ona isiaaka nginika magena hika niaoqo.</s>
      <s id="b.1CO.10.27.2">Upa he ngini niqoma nisano de niahiri nagala o serika isisubaka, eko hiwa.</s>
     </seg>
     <seg type="verse" id="b.1CO.10.28">
      <s id="b.1CO.10.28.1">Duma nakoso o nyawa kanaga itemo nginika, "O ino manena o serika isisubaka," upa o ino magena ngini niaoqo.</s>
      <s id="b.1CO.10.28.2">Upa sidago ma ngale ona manga siningaka itemo o ino magena qatorou de ngini niaoqo so to ona manga sininga asa niasirika.</s>
     </seg>
     <seg type="verse" id="b.1CO.10.29">
      <s id="b.1CO.10.29.1">Ai ngale gena upa to ngini nia sininga itemo qadoohawa, duma to ona manga sininga nagala niasirika.</s>
      <s id="b.1CO.10.29.2">Igogou, o nyawa kanaga yosano itemo, "Qadoohaso to ngone nanga dupa gena aku o nyawa yabati.</s>
     </seg>
     <seg type="verse" id="b.1CO.10.30">
      <s id="b.1CO.10.30.1">Nakoso ngone la pooqo gena nanga sukuru o Gikimoika patide kasi, de qadoohaso o nyawa gena ngone inasibicara qatorou."</s>
     </seg>
     <seg type="verse" id="b.1CO.10.31">
      <s id="b.1CO.10.31.1">Duma ngohi tosango totemo o kia bato paaaka, ngaroko pooqo eko poudo gena, o bi moi-moi qangodu ma rabaka hika paaka la aku o Gikimoi wihoromati de wigiliri.</s>
     </seg>
     <seg type="verse" id="b.1CO.10.32">
      <s id="b.1CO.10.32.1">Upa sidago o kia naga moi lo niaaka la o nyawa o dorouku niasitura, ngaroko ona o Yahudika ma nyawa, eko o Yahudika ma nyawa yasowo, eko o Gikimoi Awi gogobu.</s>
     </seg>
     <seg type="verse" id="b.1CO.10.33">
      <s id="b.1CO.10.33.1">Koloko ngohi masirete o moi-moi taaaka gena, qangodu ma rabaka maro o kia naga o nyawa yananano qaloha.</s>
      <s id="b.1CO.10.33.2">O loha taaaka gena cawali ma ngale ngohi masirete gena hiwa, duma ai edekati ma ngale gena o nyawa yadadala ona lo o Gikimoi aku wasisalamati.</s>
     </seg>
    </div>
    <div type="chapter" id="b.1CO.11">
     <seg type="verse" id="b.1CO.11.1">
      <s id="b.1CO.11.1.1">So to ngohi ai gogoho gena hika ngini niamote de niaaka, imatero maro ngohi masirete lo ma Kristus Awi gogoho magena tamote de taaka.</s>
     </seg>
     <seg type="verse" id="b.1CO.11.2">
      <s id="b.1CO.11.2.1">Nako to ngini nia giliri gena, magena ngohi asa tosimane, sababu ngini nitemo o bi moi-moi ma rabaka o orasi isigeto-geto ngohi nisosininga, ena gena nimasidodiahi ai dodoto nginika magena nimasigocoho qaputuru.</s>
     </seg>
     <seg type="verse" id="b.1CO.11.3">
      <s id="b.1CO.11.3.1">De kanaga o kia naga moili ngohi todupa la ngini nianako.</s>
      <s id="b.1CO.11.3.2">Ena gena, ma Kristus kanaga o nyawa yanau moi-moi wapareta, o roka kanaga ma peqeka womipareta, de lo o Gikimoi kanaga ma Kristus wipareta.</s>
      <s id="b.1CO.11.3.3">Magena imatero maro o rohe o sahe gena o rohe yapareta.</s>
     </seg>
     <seg type="verse" id="b.1CO.11.4">
      <s id="b.1CO.11.4.1">Komagena so yanau la kanaga o sumbayang ma rabaka eko o Gikimoi Awi demo yosingongangasu gena, nakoso ona yaaka maro manga peqeka yaaka so manga sahe lo yatalakeka, de ona magena manga sahe ma Kristus gena asa wisiceke.</s>
     </seg>
     <seg type="verse" id="b.1CO.11.5">
      <s id="b.1CO.11.5.1">De o ngopeqeka la kanaga o sumbayang ma rabaka eko o Gikimoi Awi demo yosingongangasu gena, nakoso manga sahe lo yatalake yoholuka, de ona magena manga sahe gena ma roka asa wisiceke.</s>
      <s id="b.1CO.11.5.2">Sababu nanga adati de nanga galepu gena itemo o ngopeqeka la kanaga manga sahe yatalake iholu, gena itiaiwa, koloko maro o ngopeqeka moi ami sahe ma hutu gena yakuluka.</s>
     </seg>
     <seg type="verse" id="b.1CO.11.6">
      <s id="b.1CO.11.6.1">Sababu nakoso o ngopeqeka la manga sahe yatalake iholu, de lebelaha manga sahe ma hutu gena yagutika, maro yanau manga hutu, eko sidago lo manga hutu yakulu.</s>
      <s id="b.1CO.11.6.2">Duma nako komagena, ona done de manga maqeka, de ona magena bilasu manga sahe yatalake kasi.</s>
     </seg>
     <seg type="verse" id="b.1CO.11.7">
      <s id="b.1CO.11.7.1">Yanau gena upa he manga sahe yatalake maro manga peqeka, ma orasi ona isumbayang eko o Gikimoi Awi demo yosingangasu.</s>
      <s id="b.1CO.11.7.2">Sababu ona magena manga jamani gena isidadi imatero de to Gikimoi, la to Una Awi mulia ma lamo gena isimane.</s>
      <s id="b.1CO.11.7.3">Duma o ngopeqeka gena idadi ma ngale ka yanau manga ronga isilamoka.</s>
     </seg>
     <seg type="verse" id="b.1CO.11.8">
      <s id="b.1CO.11.8.1">Sababu iqoqomaka yanau o ngopeqekano wisidadi gena hiwa, duma o ngopeqeka gena yanauno de asa imisidadi.</s>
     </seg>
     <seg type="verse" id="b.1CO.11.9">
      <s id="b.1CO.11.9.1">De komagena lo yanau gena o Gikimoi wasidadi ma ngale o ngopeqeka ami dodiao mimomoteka magena lo ihiwa, duma o ngopeqeka muna magena womisidadi ka ma ngale yanau awi dodiao mowimomoteka.</s>
     </seg>
     <seg type="verse" id="b.1CO.11.10">
      <s id="b.1CO.11.10.1">Komagena so, ka itiai nakoso o ngopeqeka kanaga manga sahe yatalake maro o nonako moi ona manga roka awi kuasa gena isigise, sababu manga sigogise gena kanaga o bi malaikat lo yanano de yakelelo.</s>
     </seg>
     <seg type="verse" id="b.1CO.11.11">
      <s id="b.1CO.11.11.1">Duma nimasosininga!</s>
      <s id="b.1CO.11.11.2">Ngone o nyawa o Jou powipipiricaya nanga oho ma rabaka gena, yanau de o ngopeqeka he pomatekekomoteka.</s>
     </seg>
     <seg type="verse" id="b.1CO.11.12">
      <s id="b.1CO.11.12.1">Sababu ngaroko iqoqomaka gena o ngopeqeka yanauno imisidadika, duma ipasa de kanaga yanau yangodu gena o ngopeqekano asa yasibuo.</s>
      <s id="b.1CO.11.12.2">De yanau de lo o ngopeqeka ona yangodu ka o Gikimoi wasidadi.</s>
     </seg>
     <seg type="verse" id="b.1CO.11.13">
      <s id="b.1CO.11.13.1">Bilasu ngini masirete niatuga, nagala nakoso nitolomuka gena o ngopeqeka la kanaga o sumbayang ma rabaka de manga sahe yatalake waasi, de idodooha, magena itiai eko hiwa.</s>
     </seg>
     <seg type="verse" id="b.1CO.11.14">
      <s id="b.1CO.11.14.1">Ngone potemo nakoso yanau moi la kanaga de awi hutu ikuru, magena wimaqe.</s>
     </seg>
     <seg type="verse" id="b.1CO.11.15">
      <s id="b.1CO.11.15.1">Duma nakoso o ngopeqeka moi la kanaga de ami hutu ikuru, magena potemo qalohaka.</s>
      <s id="b.1CO.11.15.2">To muna ami hutu ikukuru gena miloha, sababu o hutu ikukuru magena o bi ngopeqeka yahikeka ma ngale manga sahe ma dodalake.</s>
     </seg>
     <seg type="verse" id="b.1CO.11.16">
      <s id="b.1CO.11.16.1">Nakoso ma ngale o dodoto manena o nyawa la kanaga yodupa imatekesikoholu, de ona magena tadedemo cawali ai demo moi: ena gena, to ngone de lo to Gikimoi Awi gogobu yangodu lo nanga adati de nanga galepu pamomote magena o ngopeqeka la kanaga o sumbayang ma rabaka, ona magena bilasu manga sahe yatalakeka.</s>
      <s id="b.1CO.11.16.2">Nanga adati eko nanga galepu ma somoa lo ihiwaka.</s>
     </seg>
     <seg type="verse" id="b.1CO.11.17">
      <s id="b.1CO.11.17.1">Ma ngale o kia naga moili gena, kanaga idadiwa ngohi to ngini nia giliri magena tosimane.</s>
      <s id="b.1CO.11.17.2">Sababu ma ngale nia dolomu la niososininga o Jou Awi sone gena ka qatorou, so ngini maro ma duuruka manena bilasu tinidoto.</s>
     </seg>
     <seg type="verse" id="b.1CO.11.18">
      <s id="b.1CO.11.18.1">Ma nonomaka, ngohi toise ma orasi ngini o gogobu nimatolomu, de nia sidongirabaka kanaga nimatekekitingaka de nimatekesikoholuka.</s>
      <s id="b.1CO.11.18.2">Igogou, ngohi o habari maro magegena topiricayaka.</s>
     </seg>
     <seg type="verse" id="b.1CO.11.19">
      <s id="b.1CO.11.19.1">Awadede!</s>
      <s id="b.1CO.11.19.2">Igogou, qaloha la ngini gena nimatekekitingaka komagena, nia edekati ma ngale nisinako ngini nagoona o Jou Yesus niwipiricaya qaputuruka.</s>
     </seg>
     <seg type="verse" id="b.1CO.11.20">
      <s id="b.1CO.11.20.1">So ma orasi ngini gena nimatolomu la o oqo ilalamo niaaka de lo o roti nioqo de o anggur niudo la niososininga o Jou Awi sone, de Una niwisiningawa duma nia gogoho kanaga qatotorou.</s>
     </seg>
     <seg type="verse" id="b.1CO.11.21">
      <s id="b.1CO.11.21.1">Sababu nakoso nioqo gena, ngini nigila-gila cawali nia ino masirete nioqo kasi de ma ngale nia dodiao magena niadamahawa, sidago o nyawa isususa kanaga o ino yamakewa de ma binukali kanaga yadaluka.</s>
     </seg>
     <seg type="verse" id="b.1CO.11.22">
      <s id="b.1CO.11.22.1">Yaakuwa bai!</s>
      <s id="b.1CO.11.22.2">Ngini gena niaaka koloko nia tahu ihiwa so kagena nioqo waasi, koloko o Gikimoi Awi gogobu manga dolomu gena nisidoohawa so niahino ka nioqo, de o nyawa isususa la o ino iaahowa gena niasiceke.</s>
      <s id="b.1CO.11.22.3">Ce!</s>
      <s id="b.1CO.11.22.4">Ma ngale komagena so upa sidago ngini nitemo, ngohi bilasu to ngini nia giliri gena tosimane.</s>
      <s id="b.1CO.11.22.5">Upa bai!</s>
     </seg>
     <seg type="verse" id="b.1CO.11.23">
      <s id="b.1CO.11.23.1">Ma ngale o dodoto o Jou masirete woihike ngohika, so ngohi tinidota nginika.</s>
      <s id="b.1CO.11.23.2">Gena o putu ma moi iqomaka, kiaka asa o Jou Yesus iwisiija, de Una magena kanaga o roti waqehe,</s>
     </seg>
     <seg type="verse" id="b.1CO.11.24">
      <s id="b.1CO.11.24.1">so Awi sukuru watide o Gikimoiye.</s>
      <s id="b.1CO.11.24.2">Qabolo de o roti magena watepi-tepi de to Una Awi gia, de wotemo, "Manena to Ngohi Ai rohe ma ngale ngini gena tinihikeka.</s>
      <s id="b.1CO.11.24.3">Magena niaaka maro o sosininga moi Ngohika."</s>
     </seg>
     <seg type="verse" id="b.1CO.11.25">
      <s id="b.1CO.11.25.1">De komagena lo yooqo qabolo, de Una magena kanaga o anggur ma udo-udo waqehe de wotemo, "O udo-udo manena ma ngale to Ngohi Ai au gena inisinako igogou o Gikimoi Awi jaji qamomuane.</s>
      <s id="b.1CO.11.25.2">Magena niaaka maro o sosininga moi Ngohika."</s>
     </seg>
     <seg type="verse" id="b.1CO.11.26">
      <s id="b.1CO.11.26.1">Sababu o orasi moi-moi kiaka ngini o roti nioqo de o anggur niudo magena, de nginika lo kanaga o habari ma ngale idodooha o Jou Awi sone gena nisihabarika, sidago Una o dunia manenaka done asa wahino kali.</s>
     </seg>
     <seg type="verse" id="b.1CO.11.27">
      <s id="b.1CO.11.27.1">Komagena so o nyawa nagoona la kanaga manga gogoho ma dodagi itotiaiwa o Jou Awi roti yooqo eko Awi anggur youdo, de igogou ona magegena de manga salaka, sababu o Jou Awi rohe de Awi au gena ona yosidoohawa.</s>
     </seg>
     <seg type="verse" id="b.1CO.11.28">
      <s id="b.1CO.11.28.1">So o nyawamoi-nyawamoi bilasu manga sininga masirete gena yatailako iqoma.</s>
      <s id="b.1CO.11.28.2">Qaboloka, de ka idadi la o roti yooqo de o anggur youdo.</s>
     </seg>
     <seg type="verse" id="b.1CO.11.29">
      <s id="b.1CO.11.29.1">Sababu o nyawa la kanaga o roti magena yaoqo de o anggur magena yaudo de yongakuwa magena imatero de o Jou Awi rohe, ona magegena igogou done o Jou asa wafanggali de o dorou.</s>
     </seg>
     <seg type="verse" id="b.1CO.11.30">
      <s id="b.1CO.11.30.1">Komagena so ngini kagena nidala nilamahang, de nipanyake, de nia dodiao yamuruo naga lo isoneka.</s>
     </seg>
     <seg type="verse" id="b.1CO.11.31">
      <s id="b.1CO.11.31.1">Duma nakoso ngone nanga sininga masirete gena patailako iqomaka, de ngone gena o Jou asa wonafanggaliwa de o dorou.</s>
     </seg>
     <seg type="verse" id="b.1CO.11.32">
      <s id="b.1CO.11.32.1">Duma nakoso o Jou ngone nanga dorou wafanggali de o dorou komagena, gena de ma ngale la Una kanaga ngone wonadoto.</s>
      <s id="b.1CO.11.32.2">Upa sidago ngone inasisa so pamote o dunia ma nyawa o Jou Yesus wipipiricayawa.</s>
     </seg>
     <seg type="verse" id="b.1CO.11.33">
      <s id="b.1CO.11.33.1">Komagena so, ai dodiao nipipiricaya, ma orasi ngini nimatolomu o roti nioqo de o anggur niudo la niososininga o Jou Awi sone, de ngini magena bilasu nimatekedamaha la ningodu nioqo nirimoi.</s>
     </seg>
     <seg type="verse" id="b.1CO.11.34">
      <s id="b.1CO.11.34.1">Nakoso kanaga o nyawa yasasapi, foloisi qaloha la ona magena manga tahu masireteka yooqo iqomaka.</s>
      <s id="b.1CO.11.34.2">Upa sidago ngini nimatolomuka, de o Jou winifanggali de o dorou.</s>
      <s id="b.1CO.11.34.3">De nakoso o sitiari ma binuka gena, ngohi done tahino nginika de asa tosidailako de tosiaturu.</s>
     </seg>
    </div>
    <div type="chapter" id="b.1CO.12">
     <seg type="verse" id="b.1CO.12.1">
      <s id="b.1CO.12.1.1">Ai dodiao nipipiricaya, nako o Gikimoi Awi Gurumi ma kuasa gena o bi cocatu moi-moi, magena ngohi todupa la igogou ngini nianako itiai.</s>
     </seg>
     <seg type="verse" id="b.1CO.12.2">
      <s id="b.1CO.12.2.1">Ngini masirete nianakoka ma orasi iqomaka de ngini o Jou Yesus niwipiricaya waasi, de kanaga ngini inisitura gena nidupa iningaho la o bi seri imomou ka niasuba.</s>
     </seg>
     <seg type="verse" id="b.1CO.12.3">
      <s id="b.1CO.12.3.1">Komagena so ngohi tinisingangasu nginika, nakoso ka o Gikimoi Awi Gurumi kanaga o nyawa wangaho, de idadiwa o nyawa ona magena yotemo, "O Yesus wikutuku."</s>
      <s id="b.1CO.12.3.2">De komagena lo nakoso o Gurumi Qatetebi gena o nyawa wangahowa, de idadiwa ona magena yotemo, "O Yesus Una magena ma Jou."</s>
     </seg>
     <seg type="verse" id="b.1CO.12.4">
      <s id="b.1CO.12.4.1">O bi cocatu gena kanaga ma bio idala, duma qangodu magena ma sihino ka womatengo o Gurumi Qatetebino.</s>
     </seg>
     <seg type="verse" id="b.1CO.12.5">
      <s id="b.1CO.12.5.1">Kanaga o bi manara lo ma bio idala ma ngale o Jou Yesus gena paaaka, duma o Jou powileleleani gena ka womatengo.</s>
     </seg>
     <seg type="verse" id="b.1CO.12.6">
      <s id="b.1CO.12.6.1">De lo kanaga to ngone nanga oho ma rabaka gena o Gikimoi Awi manara gena ma bio idala, duma qangodu gena Una o nyawa yangoduka waaaka, Una magena o Gikimoi womatetengo.</s>
     </seg>
     <seg type="verse" id="b.1CO.12.7">
      <s id="b.1CO.12.7.1">Ngone moi-moi inangodu gena o Gikimoi Awi Gurumi wodupa wonasicocatu la aku ngone inangoduka o loha pamake.</s>
     </seg>
     <seg type="verse" id="b.1CO.12.8">
      <s id="b.1CO.12.8.1">O nyawa moika kanaga o Gurumi gena o cawaro wasicatu, la una eko muna magena aku yodedemo de o cawaro.</s>
      <s id="b.1CO.12.8.2">O nyawa moi kali kanaga o Gurumi magena lo wasicatu de wahike o sininga ma kanako, la una eko muna magena aku ma ngale o Gikimoi Awi demo gena yodedemo itiai.</s>
     </seg>
     <seg type="verse" id="b.1CO.12.9">
      <s id="b.1CO.12.9.1">O nyawa moi kali kanaga o Gurumi gena wasicatu o piricaya, la una eko muna magena aku o Jou Yesus wipiricaya qaputuru.</s>
      <s id="b.1CO.12.9.2">De o nyawa moi kali kanaga o Gurumi gena wasicatu o kuasa, la una eko muna magena aku o nyawa manga panyake yasiloha.</s>
      <s id="b.1CO.12.9.3">O bi moi-moi wosicocatuka qangodu gena ma sihino Una o Gurumino.</s>
     </seg>
     <seg type="verse" id="b.1CO.12.10">
      <s id="b.1CO.12.10.1">De o nyawa moi kali kanaga wasicatu o kuasa, la una eko muna magena aku o nonako ihahairani yaaka.</s>
      <s id="b.1CO.12.10.2">O nyawa moi kali kanaga wasicatu, la una eko muna magena aku o Gikimoi Awi demo yosingangasu.</s>
      <s id="b.1CO.12.10.3">O nyawa moi kali kanaga wasicatu, la una eko muna magena aku o kia naga o Gikimoi Awi Gurumino de o kia naga o gurumi ma somoano gena yahiri itiai.</s>
      <s id="b.1CO.12.10.4">De o nyawa moi kali kanaga wasicatu, la una eko muna magena aku o bi bahasa irupa-rupa o Gikimoi Awi Gurumino isibicara.</s>
      <s id="b.1CO.12.10.5">De lo o nyawa moi kali kanaga wasicatu, la una eko muna magena aku o bi bahasa Awi Gurumino ma ngale gena yodedemo.</s>
     </seg>
     <seg type="verse" id="b.1CO.12.11">
      <s id="b.1CO.12.11.1">Magena qangodu ka o Gurumi womatetengo Awi manara de Una o cocatu moi-moi magena wositoku o nyawaka, mote to Una Awi dupa masirete.</s>
     </seg>
     <seg type="verse" id="b.1CO.12.12">
      <s id="b.1CO.12.12.1">De ngaroko o bi cocatu ngone moi-moi pamamake gena imaketerowa, duma ngone ma Kristus powipiricaya so inangodu gena he pomarimoika.</s>
      <s id="b.1CO.12.12.2">Sababu ngone gena aku inasitero maro o rohe moi de ma bobolo ka idala.</s>
     </seg>
     <seg type="verse" id="b.1CO.12.13">
      <s id="b.1CO.12.13.1">De lo ngone ma binuka gena o Yahudika ma nyawa, de ma binukali yasowo.</s>
      <s id="b.1CO.12.13.2">Ngone ma binuka gena pogogilalo, de ma binukali yasowo.</s>
      <s id="b.1CO.12.13.3">Duma ngone moi-moi gena inangodu o Gikimoi Awi Gurumi magena wonasirimoika, la ma ngale ngone podadi maro ka o rohe moi.</s>
      <s id="b.1CO.12.13.4">Ngone inangoduka gena o Gikimoi Awi Gurumi ka ka moi magena wonahikeka, la ma ngale ngone o Gurumi Una magena wonangaho.</s>
     </seg>
     <seg type="verse" id="b.1CO.12.14">
      <s id="b.1CO.12.14.1">Komagena lo o bi cocatu o Gurumi Una magenano moi-moi imaketerowa de lo kanaga o cocatu ma manara gena irupa-rupa.</s>
      <s id="b.1CO.12.14.2">So nako posiade-ade gena, ngone o nyawa nanga rohe ka imatengo, duma nanga rohe ma bobolo magena ka idala.</s>
     </seg>
     <seg type="verse" id="b.1CO.12.15">
      <s id="b.1CO.12.15.1">De nako o rohe ma qohu itemo, "Ngohi o gia isowo, so ngohi o rohe magena ma bobolo moi lo gena qasowo."</s>
      <s id="b.1CO.12.15.2">Komagenawa bai!</s>
      <s id="b.1CO.12.15.3">O qohu magena kanaga igogou nanga rohe ma bobolo moi.</s>
     </seg>
     <seg type="verse" id="b.1CO.12.16">
      <s id="b.1CO.12.16.1">De nako o rohe ma ngau itemo, "Ngohi o lako isowo, so ngohi o rohe magena ma bobolo moi lo qasowo."</s>
      <s id="b.1CO.12.16.2">Komagenawa bai!</s>
      <s id="b.1CO.12.16.3">O ngau magena kanaga lo igogou nanga rohe ma bobolo moi.</s>
     </seg>
     <seg type="verse" id="b.1CO.12.17">
      <s id="b.1CO.12.17.1">Sababu nakoso nanga rohe la idadi ka o lako ma rehe-rehe imatengoka, de idadi kawa ngone gena poise.</s>
      <s id="b.1CO.12.17.2">De nakoso nanga rohe la idadi ka o ngau ma rehe-rehe imatengoka, de idadi kawa ngone gena pohame.</s>
     </seg>
     <seg type="verse" id="b.1CO.12.18">
      <s id="b.1CO.12.18.1">Ngaroko, ka qaloha o rohe ma bobolo moi-moi gena o Gikimoi wositatapu ma riho itotiaika kiaka maro to Una Awi dupa masirete.</s>
     </seg>
     <seg type="verse" id="b.1CO.12.19">
      <s id="b.1CO.12.19.1">So nakoso nanga rohe gena kanaga o bobolo ka imatengoka, de magena o rohe qasowo bai!</s>
     </seg>
     <seg type="verse" id="b.1CO.12.20">
      <s id="b.1CO.12.20.1">So igogou nanga rohe ma bobolo gena kanaga he idala, duma nanga rohe qaasu-asu gena ka ngai moika.</s>
     </seg>
     <seg type="verse" id="b.1CO.12.21">
      <s id="b.1CO.12.21.1">So idadiwa o ngau itemo o giaka, "Ngohi ngona tonipakewa bai!"</s>
      <s id="b.1CO.12.21.2">De komagena lo idadiwa o sahe itemo o qohuka, "Ngohi ngona tonipakewa bai!"</s>
      <s id="b.1CO.12.21.3">Upa komagena.</s>
     </seg>
     <seg type="verse" id="b.1CO.12.22">
      <s id="b.1CO.12.22.1">Nakoso o rohe ma bobolo la kanaga panano moi ikurangi eko kanaga o bobolo moi gena ihiwa, de igogou ngone asa paakuwa pooho.</s>
     </seg>
     <seg type="verse" id="b.1CO.12.23">
      <s id="b.1CO.12.23.1">De o rohe ma bobolo la kanaga pananano maro qatorou, gena posidodiahi so o baju qaloloha positibaku.</s>
      <s id="b.1CO.12.23.2">De lo o rohe ma bobolo la kanaga itiaiwa, gena patalake posidiahi so o nyawa yanano itotiai.</s>
     </seg>
     <seg type="verse" id="b.1CO.12.24">
      <s id="b.1CO.12.24.1">Duma o rohe ma bobolo la kanaga pananano maro qaloha, gena hika poqohaka.</s>
      <s id="b.1CO.12.24.2">Igogou, o Gikimoi nanga rohe ma bobolo gena wofato wosidodiahi la o bobolo qatotorou magena panano itotiai,</s>
     </seg>
     <seg type="verse" id="b.1CO.12.25">
      <s id="b.1CO.12.25.1">la nanga rohe ma bobolo gena asa imakitinga kawa.</s>
      <s id="b.1CO.12.25.2">O bi bobolo qangodu gena bilasu ka imatekesidiahi moi de moika.</s>
     </seg>
     <seg type="verse" id="b.1CO.12.26">
      <s id="b.1CO.12.26.1">So nakoso o bobolo moi kanaga qasiri, de o rohe ma bobolo qangodu lo yamalo.</s>
      <s id="b.1CO.12.26.2">De nakoso o bobolo moi kanaga yahoromati, de o rohe ma bobolo qangodu magegena asa isanangi.</s>
     </seg>
     <seg type="verse" id="b.1CO.12.27">
      <s id="b.1CO.12.27.1">Nako ngini gena ningodu o bolu moi maro ma Kristus Awi rohe, de ma ngale komagena so ngini moi-moi lo maro Awi rohe ma bobolo.</s>
     </seg>
     <seg type="verse" id="b.1CO.12.28">
      <s id="b.1CO.12.28.1">So maro komagena lo o Gikimoi Awi gogobu manga sidongirabaka kanaga wasitatapuka la ngone paaka o bi manara gena ma rupa idala.</s>
      <s id="b.1CO.12.28.2">Ma nonomaka, kanaga o nyawa wasitatapu Awi sosulo-sosulo, ma sinotoka kanaga o nyawa wasitatapu la Awi demo yosingongangasu, ma saangeka kanaga ona wasitatapu la yododoto.</s>
      <s id="b.1CO.12.28.3">Ma duuruka, kanaga lo ona de o kuasa la aku o nonako ihahairani yaaka.</s>
      <s id="b.1CO.12.28.4">Kanaga lo ona de o kuasa wasicatu la aku o nyawa manga panyake isiloha, o nyawa yariwo, o nyawa yapareta de lo o bi bahasa irupa-rupa isibicara.</s>
     </seg>
     <seg type="verse" id="b.1CO.12.29">
      <s id="b.1CO.12.29.1">Igogou!</s>
      <s id="b.1CO.12.29.2">O sosulo-sosulo gena kanaga ona yangoduwa.</s>
      <s id="b.1CO.12.29.3">O Gikimoi Awi demo yosingongangasu gena kanaga ona yangoduwa.</s>
      <s id="b.1CO.12.29.4">Ona la yododoto gena lo kanaga ona yangoduwa.</s>
      <s id="b.1CO.12.29.5">Ona de o kuasa la aku o nonako ihahairani yaaaka gena kanaga ona yangoduwa bai!</s>
     </seg>
     <seg type="verse" id="b.1CO.12.30">
      <s id="b.1CO.12.30.1">Ona de o cocatu o kuasa, la aku o nyawa manga panyake isiloha gena, kanaga ona yangoduwa.</s>
      <s id="b.1CO.12.30.2">Ona o bi bahasa irupa-rupa yosibobicara gena kanaga ona yangoduwa.</s>
      <s id="b.1CO.12.30.3">De lo ona o bi bahasa Awi Gurumino ma ngale gena aku yodedemo, magena lo kanaga ona yangoduwa.</s>
     </seg>
     <seg type="verse" id="b.1CO.12.31">
      <s id="b.1CO.12.31.1">So, ka qaloha nakoso ngini gena nikaeli nidupa la o bi cocatu foloisi ilalamo magena niamake.</s>
      <s id="b.1CO.12.31.2">Duma, ma duuruka, o orasi manena nagaka o ngeko moili ngohi asa tinisikelelo nginika, de magena igogou qaloha icarawa.</s>
     </seg>
    </div>
    <div type="chapter" id="b.1CO.13">
     <seg type="verse" id="b.1CO.13.1">
      <s id="b.1CO.13.1.1">Hika tosiade-ade.</s>
      <s id="b.1CO.13.1.2">Ngaroko ngohi kanaga o dunia ma nyawa manga bahasa de lo o malaikat manga bahasa irupa-rupa o Gurumi Qatetebino gena aku tosibicara, duma ai dodara o nyawaka gena ihiwa, de to ngohi ai demo moi-moi gena qangodu asa ma faida ihiwa.</s>
      <s id="b.1CO.13.1.3">So ai demo moi-moi gena kanaga imatero maro ka o lipa eko o gosoma ma ili iqoqo-qoqo gena ma ngale lo ihiwa.</s>
     </seg>
     <seg type="verse" id="b.1CO.13.2">
      <s id="b.1CO.13.2.1">De ngaroko ngohi lo kanaga o Gikimoi Awi demo aku tosingangasu, de sininga ma kanako o Gikimoino gena qangodu tamakeka sidago lo o bi moi-moi kiaka o nyawa yananakowa gena qangodu ka tanako, de lo ai piricaya qaputuru sidago lo o tala moi aku tosulo imasituluru, duma ai dodara o nyawaka gena he ihiwa, de to ngohi ai oho gena asa ma faida ka ihiwa.</s>
     </seg>
     <seg type="verse" id="b.1CO.13.3">
      <s id="b.1CO.13.3.1">De lo ngaroko ngohi kanaga ai arata qangodu tahike o nyawa isususaka de lo ma ngale o Jou Yesus towipiricaya so ngohi ai rohe tahike la o nyawa aku yatupu, duma ai dodara o nyawaka gena he ihiwa, de ngohi ai oho gena asa ma faida ka ihiwa.</s>
     </seg>
     <seg type="verse" id="b.1CO.13.4">
      <s id="b.1CO.13.4.1">O nyawa la kanaga o nyawa ma somoa yadodara, ona magena manga sabari ilamo de lo manga sininga qaloha.</s>
      <s id="b.1CO.13.4.2">Ona lo kanaga o nyawa yaduhuduwa, manga giliri masirete isimanewa, de lo imasihiewa.</s>
     </seg>
     <seg type="verse" id="b.1CO.13.5">
      <s id="b.1CO.13.5.1">Ona lo kanaga o nyawa yasimaqewa, imasilamo ifoloiwa de o nyawa ma binuka, qataiwa yatoosa de lo o nyawa ona yatotorouka gena yaetowa.</s>
     </seg>
     <seg type="verse" id="b.1CO.13.6">
      <s id="b.1CO.13.6.1">O nyawa la kanaga o nyawa ma somoa yadodara, ona magena nakoso o gogoho qatorou yakelelo gena yosanangiwa, duma nakoso o gogoho itiai yakelelo gena asa yosanangi.</s>
     </seg>
     <seg type="verse" id="b.1CO.13.7">
      <s id="b.1CO.13.7.1">O bi moi-moi la kanaga idadadi qangodu manga oho ma rabaka gena, ona ka yapoha.</s>
      <s id="b.1CO.13.7.2">Ma ngale o nyawamoi-nyawamoi gena ona ipiricaya qaputuru de lo ingongano qaputuru.</s>
      <s id="b.1CO.13.7.3">So o sangisara moi-moi gena qangodu ona aku yamoku.</s>
     </seg>
     <seg type="verse" id="b.1CO.13.8">
      <s id="b.1CO.13.8.1">O dodara gena ma bati lo ihiwa de lo magena idadiwa isisa.</s>
      <s id="b.1CO.13.8.2">Ngaroko kanaga o cocatu o Gikimoi Awi demo yosingongangasu, duma magena o orasi ma simaka done asa isisa, sababu Awi demo qangodu gena done wosiganapu.</s>
      <s id="b.1CO.13.8.3">De ngaroko kanaga o cocatu o bi bahasa irupa-rupa yosibobicara, duma magena o orasi ma simaka done asa isisa, sababu done upa he yosibicara.</s>
      <s id="b.1CO.13.8.4">De lo ngaroko kanaga o cocatu sininga ma kanako o Gikimoino, duma magena o orasi ma simaka done asa isisa, sababu o bi moi-moi qangodu done ka panako so upa he o nyawa yadoto.</s>
     </seg>
     <seg type="verse" id="b.1CO.13.9">
      <s id="b.1CO.13.9.1">Sababu, o orasi manenaka, nako o bi cocatu sininga ma kanako o Gikimoino eko Una Awi demo posingongangasu gena, qangodu kanaga de ma bati.</s>
     </seg>
     <seg type="verse" id="b.1CO.13.10">
      <s id="b.1CO.13.10.1">Duma ma orasi done imasidiadoka, de o Gikimoi o bi moi-moi qangodu wosiganapu qaasu-asu so itiai qangodu, de asa o bi cocatu magena ma bati yaado so ka isisa.</s>
     </seg>
     <seg type="verse" id="b.1CO.13.11">
      <s id="b.1CO.13.11.1">Hika tosiade-ade, ma orasi iqomaka ngohi ka o ngopa moi ka iecesi, de ngohi tobicara maro ka o ngopa, de ai sininga lo maro o ngopa ma sininga de lo ai tagapi maro ka o ngopa ma tagapi.</s>
      <s id="b.1CO.13.11.2">Duma o orasi manena ngohi kanaga ilamoka, so o ngopa ma manara gena ngohi taqoha so taaka kawa.</s>
     </seg>
     <seg type="verse" id="b.1CO.13.12">
      <s id="b.1CO.13.12.1">O orasi manenaka o kia naga ngone pakokelelo gena imatero maro o nyawa moi kanaga awi bio o kasinangaka wanano duma qamarasa.</s>
      <s id="b.1CO.13.12.2">Duma o orasi ma simaka ngone done asa pakelelo itiai, imatero maro o nyawa imarisimano so imatekekelelo.</s>
      <s id="b.1CO.13.12.3">O orasi manenaka o kia naga ngohi tanako gena de ma bati so qaasu-asu waasi, duma o orasi ma simaka done ngohi asa o bi moi-moi qangodu tanako igogou, imatero maro o Gikimoi ngohi woinako igogouka.</s>
     </seg>
     <seg type="verse" id="b.1CO.13.13">
      <s id="b.1CO.13.13.1">So o bi cocatu gena qangodu done asa isisa, duma o kia naga de ma bati ihihiwa gena kanaga ngai saange la bilasu paaka: ena gena, o piricaya o Gikimoika, o ngongano Awi jajika, de o dodara o nyawaka.</s>
      <s id="b.1CO.13.13.2">So kagena ngai saange ma rabaka o kia naga foloisi ilalamo de qaloha icarawa gena o dodara o nyawaka.</s>
     </seg>
    </div>
    <div type="chapter" id="b.1CO.14">
     <seg type="verse" id="b.1CO.14.1">
      <s id="b.1CO.14.1.1">So hika ngini nia sininga gena ma meta ngai moika foloisi ilamo, ena gena bilasu o nyawa niadodara nikaeli.</s>
      <s id="b.1CO.14.1.2">De lo nako o bi cocatu gena, hika ngini niodupa niamake de ma boboloi gena o cocatu o Gikimoi Awi demo posingongangasu.</s>
     </seg>
     <seg type="verse" id="b.1CO.14.2">
      <s id="b.1CO.14.2.1">Sababu o nyawa nakoso kanaga yosibicara o bi bahasa irupa-rupa o Gurumi Qatetebino, de ona magena yobicara o nyawaka qasowo, duma ka o Gikimoika iwibicara.</s>
      <s id="b.1CO.14.2.2">Ka cawali de o Gurumi Qatetebi ma kuasa so o kia naga o nyawa yananako waasi gena, ona aku yosibicara.</s>
     </seg>
     <seg type="verse" id="b.1CO.14.3">
      <s id="b.1CO.14.3.1">Duma nakoso o nyawa kanaga o Gikimoi Awi demo yosingangasu, ona magena asa ibicara ma ngale o dunia ma nyawaka, so to ona manga sininga magena aku yasiputuru de yasiduduga.</s>
     </seg>
     <seg type="verse" id="b.1CO.14.4">
      <s id="b.1CO.14.4.1">O nyawa la kanaga yosibicara o bahasa moi o Gurumi Qatetebino kiaka o nyawa yananakowa, de ona magena asa cawali manga piricaya masirete yosiputuru.</s>
      <s id="b.1CO.14.4.2">Duma o nyawa la kanaga o Gikimoi Awi demo yosingangasu, ona magena asa o Jou Yesus Awi gogobu yadadala manga piricaya lo yasiputuru.</s>
     </seg>
     <seg type="verse" id="b.1CO.14.5">
      <s id="b.1CO.14.5.1">Ngohi tongongano gena kanaga ngini ningodu o bi bahasa irupa-rupa o Gurumi Qatetebi noaku nisibicara, duma ifoloisi qaloha la ngini asa o Gikimoi Awi demo nisingangasu.</s>
      <s id="b.1CO.14.5.2">Sababu o nyawa la kanaga o Gikimoi Awi demo isingongangasu o nyawaka, magena ma faida foloisi ilamo.</s>
      <s id="b.1CO.14.5.3">Duma o nyawa la kanaga o bi bahasa irupa-rupa o Gurumi Qatetebino gena isibobicara, magena ma faida moi lo ihiwa, ka cawali nakoso o bahasa magena aku yodedemo ma ngale o gogobuka la manga piricaya lo isiputuru.</s>
     </seg>
     <seg type="verse" id="b.1CO.14.6">
      <s id="b.1CO.14.6.1">So, ai dodiao nipipiricaya, nako tosiade-ade gena ngohi tahika nginika de o bi bahasa irupa-rupa o Gurumi Qatetebino de kagena tosibicara, magena ma faida moi lo ihiwa nginika, ka cawali nakoso ngohi lo taaho o kia naga o Gikimoi woisikokelelo ngohika, de tinisingangasu eko Awi demo moi tinidoto.</s>
     </seg>
     <seg type="verse" id="b.1CO.14.7">
      <s id="b.1CO.14.7.1">Nako tosiade-ade gena o musik ma pake koloko o suling eko o kecapi, nakoso o lugo kanaga isiwuwu eko isilui itiaiwa, de o nyawa asa yoise duma yanakowa.</s>
     </seg>
     <seg type="verse" id="b.1CO.14.8">
      <s id="b.1CO.14.8.1">De lo nako o trompet gena yawuwu ma ngale o bi prajurit yaaso la itagi ikudoti, duma yawuwu gena kanaga itiaiwa, de igogou o prajurit moi lo yahiwa la imasidailako manga lawangi yakudoti.</s>
     </seg>
     <seg type="verse" id="b.1CO.14.9">
      <s id="b.1CO.14.9.1">Komagena lo ngini nakoso o bi bahasa irupa-rupa o Gurumi Qatetebino gena kanaga nisibicara, de igogou nia dodiao asa nia demo moi lo yosihodawa.</s>
      <s id="b.1CO.14.9.2">De nia demo gena ma faida lo ihiwa, maro koloko nisibicara o paroka.</s>
     </seg>
     <seg type="verse" id="b.1CO.14.10">
      <s id="b.1CO.14.10.1">O dunia manena ma rabaka o bi bahasa kanaga foloi idala, de o bahasa moi-moi gena de ma ngale.</s>
     </seg>
     <seg type="verse" id="b.1CO.14.11">
      <s id="b.1CO.14.11.1">Duma nakoso o nyawa kanaga inabicara ngoneka de manga bahasa magena ma ngale ngone panakowa, igogou ngone asa potemo ona magegena ka o nyawa ma somoa.</s>
      <s id="b.1CO.14.11.2">De komagena lo ona asa ngone nanga bahasa ma ngale gena yanakowa, so yotemo ngone lo ka o nyawa ma somoa.</s>
     </seg>
     <seg type="verse" id="b.1CO.14.12">
      <s id="b.1CO.14.12.1">Maro komagena lo kanaga dede ngini.</s>
      <s id="b.1CO.14.12.2">Nakoso ngini kanaga nisibobicara o bi bahasa irupa-rupa o nyawa yananakowa, de igogou ma ngale gena ngini nia dodiao asa yanakowa.</s>
      <s id="b.1CO.14.12.3">Sababu ngini niodupa ifoloi o bi cocatu o Gurumi Qatetebino niamake, so hika niodupa la aku niaaka o bi cocatu kiaka o gogobu manga piricaya foloisi nisiputuru.</s>
     </seg>
     <seg type="verse" id="b.1CO.14.13">
      <s id="b.1CO.14.13.1">Komagena so o nyawa nagoona la kanaga o bi bahasa irupa-rupa o Gurumi Qatetebino gena isibicara, ona magena bilasu yogolo la o cocatu moili yamake so o bahasa ma ngale gena aku yadedemo manga dodiaoka.</s>
     </seg>
     <seg type="verse" id="b.1CO.14.14">
      <s id="b.1CO.14.14.1">Sababu nakoso ngone posumbayang de o bi bahasa irupa-rupa o Gurumi Qatetebino, kanaga de nanga gurumi ma dupa ngone posumbayang, duma to ngone nanga sininga ma rabaka nanga sumbayang gena ma sopo ihiwa.</s>
     </seg>
     <seg type="verse" id="b.1CO.14.15">
      <s id="b.1CO.14.15.1">So igogou ngone bilasu de o bi bahasa irupa-rupa o Gurumi Qatetebino ka nanga sininga ma rabaka posumbayang, duma ngone lo bilasu posumbayang de o bahasa kiaka o nyawa yananakoka.</s>
      <s id="b.1CO.14.15.2">Ngone bilasu nanga sininga ma rabaka lo de o bi bahasa irupa-rupa o Gurumi Qatetebino gena ponyanyi la o Gikimoi powigiliri, duma ngone lo bilasu ponyanyi de o bahasa kiaka o nyawa yananakoka.</s>
     </seg>
     <seg type="verse" id="b.1CO.14.16">
      <s id="b.1CO.14.16.1">Sababu nakoso ngone nanga sininga ma rabaka kanaga o bi bahasa irupa-rupa o Gurumi Qatetebino aku posibicara la o Gikimoi Awi ronga posilamo, de o nyawa yoiise ona magena yaakuwa isimote itemo, "Amin!</s>
      <s id="b.1CO.14.16.2">Igogou de itero!"</s>
      <s id="b.1CO.14.16.3">Sababu ona gena nanga demo ma ngale gena asa yanakowa.</s>
     </seg>
     <seg type="verse" id="b.1CO.14.17">
      <s id="b.1CO.14.17.1">Ngaroko nanga sumbayang gena igogou qaloha, duma ma ngale o nyawa ma somoa magena ma faida asa ihiwa, sababu manga piricaya gena he posiputuruwa.</s>
     </seg>
     <seg type="verse" id="b.1CO.14.18">
      <s id="b.1CO.14.18.1">Ngohi ai sukuru kanaga tatide o Gikimoika, sababu o cocatu o bi bahasa irupa-rupa o Gurumi Qatetebino gena ngohi asa tamakeka ifoloi dede ngini ningodu.</s>
     </seg>
     <seg type="verse" id="b.1CO.14.19">
      <s id="b.1CO.14.19.1">Ngaroko komagena, o nyawa ipipiricaya manga dolomu ma rabaka de foloisi qaloha la ngohi o demo ngai muruo naga o nyawa yananakoka gena tosibicara ma ngale ona tadoto.</s>
      <s id="b.1CO.14.19.2">Duma ma faida ihiwa nakoso pamake ka o demo o bi bahasa irupa-rupa de ma cala-cala o Gurumi Qatetebino.</s>
     </seg>
     <seg type="verse" id="b.1CO.14.20">
      <s id="b.1CO.14.20.1">Ai dodiao nipipiricaya, upa nia sininga maro o ngopa-ngopa, so hika nia sininga gena idadi itiai maro o dodihimoka.</s>
      <s id="b.1CO.14.20.2">Duma nako o dorou gena, ngini bilasu nimasitero maro o ngopa ma ceceke la yanako waasi o dorou yaaka.</s>
     </seg>
     <seg type="verse" id="b.1CO.14.21">
      <s id="b.1CO.14.21.1">Kanaga isilelefo o Gikimoi Awi Jaji ma Buku ma rabaka itemo o Jou wotemo komanena, "O nyawa ma somoa o Yahudika yasowo ona magena asa tangaho o Yahudi ma nyawaka, so ona asa yosibicara de o bi bahasa kiaka o Yahudi ma nyawa yananakowa.</s>
      <s id="b.1CO.14.21.2">Komagena Ngohi tosibicara o Yahudi ma nyawaka, duma ngaroko komagena ona Ai demo magena isidoohawa."</s>
     </seg>
     <seg type="verse" id="b.1CO.14.22">
      <s id="b.1CO.14.22.1">Komagena so ngone panakoka o cocatu la isibobicara o bi bahasa irupa-rupa o Gurumi Qatetebino, magena o Gikimoi wahike maro Awi kuasa ma nonako moi o nyawa wipipiricayawa ona magenaka, so ma ngale o nyawa wipipiricayaka gena ihiwa.</s>
      <s id="b.1CO.14.22.2">Duma nako o cocatu Awi demo posingongangasu magena, wahike maro Awi kuasa ma nonako moi o nyawa wipipiricaya ona magenaka, so o nyawa wipipiricayawa gena ihiwa bai!</s>
     </seg>
     <seg type="verse" id="b.1CO.14.23">
      <s id="b.1CO.14.23.1">Hika tosiade-ade, ma orasi ngini o gogobu nimatolomu, de nakoso ningodu kanaga nisibicara o bi bahasa irupa-rupa o Gurumi Qatetebino, de kanaga lo o nyawa ma somoa o Gikimoi Awi demo yananakowa eko o nyawa ipipiricaya waasi iwosa, igogou ona magena asa itemo ngini ningodu nitogosa bai!</s>
     </seg>
     <seg type="verse" id="b.1CO.14.24">
      <s id="b.1CO.14.24.1">Duma nakoso ngini ningodu kanaga o Gikimoi Awi demo nisingangasu, de kanaga lo o nyawa ma somoa o Gikimoi Awi demo yananakowa eko o nyawa ipipiricaya waasi iwosa, de ma ngale ngini nia singangasu ma demo so ona magena manga sininga ma rabaka asa yanako igogou ona de manga salaka de lo manga dorouka.</s>
     </seg>
     <seg type="verse" id="b.1CO.14.25">
      <s id="b.1CO.14.25.1">So o bi moi-moi manga siningaka imamingihu gena asa isikelelo, sidago ona imabukuku o Gikimoi Awi simaka itemo, "Igogou!</s>
      <s id="b.1CO.14.25.2">O Gikimoi kanaga nia sidongirabaka."</s>
     </seg>
     <seg type="verse" id="b.1CO.14.26">
      <s id="b.1CO.14.26.1">So, ai dodiao nipipiricaya, to ngohi ai ngale gena ma orasi ngini nimatolomu nisumbayang la nisuba o Gikimoika, ngini moi-moi kanaga de nia manara.</s>
      <s id="b.1CO.14.26.2">Ngini ma binuka ninyanyi, ma binukali nidoto, de ma binukali o kia naga moi o Gikimoino nisingangasu.</s>
      <s id="b.1CO.14.26.3">De kanaga ma binuka o bi bahasa irupa-rupa nisibicara de ma binukali o bahasa ma ngale gena niodedemo.</s>
      <s id="b.1CO.14.26.4">Nia manara moi-moi magena qangodu-ngodu bilasu niaaka ma ngale o nyawa manga piricaya nisiputuru.</s>
     </seg>
     <seg type="verse" id="b.1CO.14.27">
      <s id="b.1CO.14.27.1">Nakoso kanaga o nyawa yodupa o bi bahasa irupa-rupa isibicara, bilasu ka cawali yasinoto, eko yaruwange de upa ifoloi, de ona moi-moi bilasu ibicara imamomoi.</s>
      <s id="b.1CO.14.27.2">De lo bilasu o nyawa la kanaga yaaku o bahasa ma ngale gena yodedemo.</s>
     </seg>
     <seg type="verse" id="b.1CO.14.28">
      <s id="b.1CO.14.28.1">De nakoso o nyawa yahiwa la yaakuwa o bahasa ma ngale gena yodedemo, de o nyawa ona magena kanaga manga dupa o bi bahasa irupa-rupa yosibicara, ona magena bilasu o dolomu ma rabaka gena imapopongo.</s>
      <s id="b.1CO.14.28.2">Qohaka, la cawali manga sininga ma rabaka o bahasa magena yosibicara o Gikimoika.</s>
     </seg>
     <seg type="verse" id="b.1CO.14.29">
      <s id="b.1CO.14.29.1">Komagena lo o nyawa la kanaga yodupa o Gikimoi Awi demo yosingangasu, ka qaloha la cawali yasinoto eko yaruwange ibicara, de manga demo gena hika ona ma binuka yatailako idodooha, magena o Gikimoino, eko hiwa.</s>
     </seg>
     <seg type="verse" id="b.1CO.14.30">
      <s id="b.1CO.14.30.1">Duma hika tosiade-ade, nakoso o nyawa moili la kanaga o dolomu magena ma rabaka womatami de imatodoka una magena o demo o Gikimoino wamake, de ona yobicara iqoqoma gena bilasu imatogu, ma ngale manga dodiao una magena wihike o orasi la aku wobicara.</s>
     </seg>
     <seg type="verse" id="b.1CO.14.31">
      <s id="b.1CO.14.31.1">Nako komagena, de ngini ningodu niaaku o Gikimoi Awi demo moi de moika niasingangasu, la ma ngale ngini ningodu aku niapipiricaya o dodoto niaqehe de lo nia sininga moi-moika aku nisiputuru.</s>
     </seg>
     <seg type="verse" id="b.1CO.14.32">
      <s id="b.1CO.14.32.1">Igogou, o nyawa la kanaga de manga cocatu o Gikimoino so aku Awi demo isingangasu, ona magena ibicara eko isibobicara imatogu gena yaaku yapareta, mote to ona manga dupa masirete.</s>
     </seg>
     <seg type="verse" id="b.1CO.14.33">
      <s id="b.1CO.14.33.1">Sababu o Gikimoi Awi dupa gena ngone poruwahewa de nanga manara ma rabaka gena ka cawali o rimoi de o sohi.</s>
      <s id="b.1CO.14.33.2">Maro o kia naga yaaaka o Gikimoi Awi gogobu manga dolomu ma somoa ma rabaka,</s>
     </seg>
     <seg type="verse" id="b.1CO.14.34">
      <s id="b.1CO.14.34.1">komagena lo ngini bilasu niaaka.</s>
      <s id="b.1CO.14.34.2">So o bi ngopeqeka bilasu nia dolomu ma rabaka gena nimarihi-rihi.</s>
      <s id="b.1CO.14.34.3">Sababu ona yasimahawa kagena o nyawa manga simaka ibicara, duma ka yoise, mote o Gikimoi Awi bobita o Musa wosilelefoka.</s>
     </seg>
     <seg type="verse" id="b.1CO.14.35">
      <s id="b.1CO.14.35.1">Nakoso kanaga o sano o kia naga moi la yodupa yosano, de ona magena bilasu manga roka masirete to ona manga tahuka de asa mowisano.</s>
      <s id="b.1CO.14.35.2">Sababu nakoso ona o nyawa manga simaka isibicara gena, itiaiwa.</s>
     </seg>
     <seg type="verse" id="b.1CO.14.36">
      <s id="b.1CO.14.36.1">Pei!</s>
      <s id="b.1CO.14.36.2">Idodooha, ngini kanaga o bobita magena niamote, eko hiwa.</s>
      <s id="b.1CO.14.36.3">Nimasosininga!</s>
      <s id="b.1CO.14.36.4">O Gikimoi Awi demo magena ma sihino nginino qasowo bai!</s>
      <s id="b.1CO.14.36.5">De o demo magegena inisihabari ka cawali nginika hiwa bai!</s>
     </seg>
     <seg type="verse" id="b.1CO.14.37">
      <s id="b.1CO.14.37.1">Nakoso o nyawa la kanaga itemo ona masirete o nyawa o Gikimoi Awi demo isingongangasu eko Awi cocatu moi yamakeka, igogou ona magena lo bilasu yanako o demo manena, la ngohi masirete talelefo gena, o bi sulo o Jou Yesusno.</s>
     </seg>
     <seg type="verse" id="b.1CO.14.38">
      <s id="b.1CO.14.38.1">Duma nakoso ona to ngohi ai demo magena yosidoohawa, de ona manga demo magena lo nisidoohawa.</s>
     </seg>
     <seg type="verse" id="b.1CO.14.39">
      <s id="b.1CO.14.39.1">So, ai dodiao nipipiricaya, hika ngini niamode ifoloi o cocatu o Gikimoi Awi demo nisingongangasu gena niamake.</s>
      <s id="b.1CO.14.39.2">De upa sidago ngini nisimahawa o nyawa isibicara de o bi bahasa irupa-rupa.</s>
     </seg>
     <seg type="verse" id="b.1CO.14.40">
      <s id="b.1CO.14.40.1">Duma to ngini nia manara moi-moi ma rabaka, ma dodagi gena bilasu niaaturu itiai de ifato qaloha.</s>
     </seg>
    </div>
    <div type="chapter" id="b.1CO.15">
     <seg type="verse" id="b.1CO.15.1">
      <s id="b.1CO.15.1.1">So, ai dodiao nipipiricaya, nako o habari qaloloha ngohi tinisihohabari nginika gena, ngohi todupa la ngini niosininga kali.</s>
      <s id="b.1CO.15.1.2">O habari magena ngini niaqehe qalohaka, de sidago o orasi manena naga to ngini nia piricaya gena igogou qaputuru.</s>
     </seg>
     <seg type="verse" id="b.1CO.15.2">
      <s id="b.1CO.15.2.1">De ma ngale o habari qaloloha magegena so ngini aku nia dorouno nisisalamati, hitilahi ngini nimasigocoho qaputuru o demo kiaka ngohi tinisihohabari nginika.</s>
      <s id="b.1CO.15.2.2">Upa sidago to ngini nia piricaya gena ma faida ihiwa.</s>
     </seg>
     <seg type="verse" id="b.1CO.15.3">
      <s id="b.1CO.15.3.1">Sababu o dodoto foloisi ilalamo gena ngohi tamake iqomaka, magena tatota tinisidiado nginika.</s>
      <s id="b.1CO.15.3.2">Ena gena, ma ngale to ngone nanga dorou gena ma Kristus kanaga wosoneka, maro o kia naga isilelefo o Gikimoi Awi Jaji ma Buku ma rabaka.</s>
     </seg>
     <seg type="verse" id="b.1CO.15.4">
      <s id="b.1CO.15.4.1">De lo ma Kristus Una magena wipoosuka, de o wange saangeka de o soneno iwisioho kali, maro o kia naga isilelefo o Gikimoi Awi Jaji ma Buku ma rabaka.</s>
     </seg>
     <seg type="verse" id="b.1CO.15.5">
      <s id="b.1CO.15.5.1">Qabolo de Una womasimane o Petruska, de lo Awi nyawa wimomote yamogiowo de sinoto yangoduka.</s>
     </seg>
     <seg type="verse" id="b.1CO.15.6">
      <s id="b.1CO.15.6.1">De ipasaka, Una womasimane Awi nyawa wimomote o bolu moi gena yaratu motoha ifoloika.</s>
      <s id="b.1CO.15.6.2">Ona gena ngaroko yamuruo naga isoneka, duma o orasi manena naga ona ma binuka ka iohosi.</s>
     </seg>
     <seg type="verse" id="b.1CO.15.7">
      <s id="b.1CO.15.7.1">Ipasaka, de Una lo womasimane o Yakobuska, de kagena o bi rasul yangoduka.</s>
     </seg>
     <seg type="verse" id="b.1CO.15.8">
      <s id="b.1CO.15.8.1">De ma dodoguka, Una lo womasimane ngohi masireteka, ngaroko ngohi gena imatero maro o ngopa moi awi orasi yaado waasi de wisibuoka.</s>
     </seg>
     <seg type="verse" id="b.1CO.15.9">
      <s id="b.1CO.15.9.1">Sababu ma ngale iqomaka ngohi o Gikimoi Awi gogobu tasangisaraka, so nakoso ngohi de ai dodiao o bi rasul ona magena, ngohi manena bilasu ihoromati ikurangi de lo itiaiwa ngohi manena isironga o rasul moi.</s>
     </seg>
     <seg type="verse" id="b.1CO.15.10">
      <s id="b.1CO.15.10.1">Duma ma ngale o Gikimoi Awi laha so ngohi kanaga aku todadi maro o Jou Yesus Awi rasul moika.</s>
      <s id="b.1CO.15.10.2">De lo to Una Awi laha gena, to ngohi ai oho ma rabaka kanaga de ma sopo.</s>
      <s id="b.1CO.15.10.3">Ngohi gena tomanara foloisi qatubuso de o bi rasul ma binuka.</s>
      <s id="b.1CO.15.10.4">Ngaroko igogou ngohi tomanara qatubuso, magena to ngohi ai buturu qasowo, duma o Gikimoi Awi laha kanaga ngohi isiputuru.</s>
     </seg>
     <seg type="verse" id="b.1CO.15.11">
      <s id="b.1CO.15.11.1">So ngaroko ngohi masirete o habari qaloloha ngini tinisihabari eko o rasul ma somoa lo inisihabarika gena, qadoohawa.</s>
      <s id="b.1CO.15.11.2">Duma ma lamo gena o habari qaloloha magegena kanaga ngini niopiricayaka.</s>
     </seg>
     <seg type="verse" id="b.1CO.15.12">
      <s id="b.1CO.15.12.1">So nakoso o habari ma ngale ma Kristus o soneno wisioho kali gena ngomi minisihabari nginika, de igogou idadiwa ngini magena nitemo o nyawa la kanaga isoneka, ona magena yaakuwa ioho kali.</s>
     </seg>
     <seg type="verse" id="b.1CO.15.13">
      <s id="b.1CO.15.13.1">Nako igogou o nyawa la kanaga isoneka, ona magena done akuwa ioho kali, magena ma ngale lo ma Kristus yaakuwa wisioho kali.</s>
     </seg>
     <seg type="verse" id="b.1CO.15.14">
      <s id="b.1CO.15.14.1">De nakoso yaakuwa ma Kristus o soneno wisioho kali, de o habari qaloloha misihohabari gena ma faida ihiwa, de komagena lo nia piricaya lo ma faida ihiwa.</s>
     </seg>
     <seg type="verse" id="b.1CO.15.15">
      <s id="b.1CO.15.15.1">De ma boboloi, nako o demo magena itiai, de ma ngale gena ngomi asa mitodamato, sababu ngomi mitemoka o Gikimoi ma Kristus o soneno iwisioho kali.</s>
      <s id="b.1CO.15.15.2">Duma nako posiade-ade, igogou o nyawa isosone yaakuwa ioho kali, gena de ma ngale o Gikimoi ma Kristus iwisioho kali gena qasowo.</s>
     </seg>
     <seg type="verse" id="b.1CO.15.16">
      <s id="b.1CO.15.16.1">Sababu nakoso o nyawa isosone yaakuwa isioho kali, de igogou yaakuwa ma Kristus lo wisioho kali.</s>
     </seg>
     <seg type="verse" id="b.1CO.15.17">
      <s id="b.1CO.15.17.1">De nakoso yaakuwa Una wisioho kali, de to ngini nia piricaya gena ma faida ka ihiwa, de ngini ka o dorou ma raba kasi.</s>
     </seg>
     <seg type="verse" id="b.1CO.15.18">
      <s id="b.1CO.15.18.1">De lo o nyawa wipipiricaya la isoneka, ona magena de manga ngongano ihiwaka, so ona dede o Gikimoi gena imakitingaka.</s>
     </seg>
     <seg type="verse" id="b.1CO.15.19">
      <s id="b.1CO.15.19.1">Nakoso ngone nanga ngongano ma Kristuska gena de ma faida ka cawali ma orasi o dunia manenaka de ka poohosi, de o nyawa o duniaka yangodu gena kanaga ngone popiricaya manena foloisi pobodito.</s>
     </seg>
     <seg type="verse" id="b.1CO.15.20">
      <s id="b.1CO.15.20.1">Duma ma Kristus igogou-gogou o soneno iwisioho kali.</s>
      <s id="b.1CO.15.20.2">De Una iwisioho kali woqomaka la wodadi maro o jaji moi, kiaka to Gikimoi Awi nyawa nakoso isone de done asa ona lo wasioho kali.</s>
     </seg>
     <seg type="verse" id="b.1CO.15.21">
      <s id="b.1CO.15.21.1">Sababu ma ngale o nyawa moi awi dorou so o dunia ma nyawa yangodu bilasu isone.</s>
      <s id="b.1CO.15.21.2">So komagena lo ma ngale o nyawa moi awi manara so o dunia ma nyawa aku o soneno yasioho kali.</s>
     </seg>
     <seg type="verse" id="b.1CO.15.22">
      <s id="b.1CO.15.22.1">Ena gena, ma ngale o Adam awi dorou inadahe ngone inangoduka, so o dunia ma nyawa yangodu bilasu isone.</s>
      <s id="b.1CO.15.22.2">So komagena lo ma ngale o nyawa aku imarimoi de ma Kristuska, so ona yangodu asa o soneno yasioho kali.</s>
     </seg>
     <seg type="verse" id="b.1CO.15.23">
      <s id="b.1CO.15.23.1">Duma o nyawa isosone la kanaga yasioho kali gena moi qabolo de asa moili, so ma nonomaka magena ma Kristus, de ma duuruka ma orasi done Una wahino kali de to Una Awi nyawa asa yasioho kali.</s>
     </seg>
     <seg type="verse" id="b.1CO.15.24">
      <s id="b.1CO.15.24.1">Magena qabolo de o dunia ma dodogu ma orasi gena asa imasidiado.</s>
      <s id="b.1CO.15.24.2">Gena ma orasi ma Kristus o bi bobareta de o bi kuasa qangodu-ngodu wasisaka, qabolo de to Una Awi kolano ma kuasa gena wosidoa o Baba Gikimoika.</s>
     </seg>
     <seg type="verse" id="b.1CO.15.25">
      <s id="b.1CO.15.25.1">Sababu ma Kristus bilasu wopareta maro o kolano moi sidago ma orasi to Una Awi lawangi yangodu gena o Gikimoi watura kasi.</s>
     </seg>
     <seg type="verse" id="b.1CO.15.26">
      <s id="b.1CO.15.26.1">So done ma orasi Awi nyawa yangodu wasioho kali de ona asa yosone kawa gena, aku ngone potemo Una Awi lawangi kiaka kanaga watutura ma dodoguka, ena gena o sone.</s>
     </seg>
     <seg type="verse" id="b.1CO.15.27">
      <s id="b.1CO.15.27.1">Ngone panako igogou ma Kristus bilasu o bi moi-moi qangodu wakolano, sababu kanaga isilefo o Gikimoi Awi Jaji ma Buku ma rabaka itemo, "O Gikimoi waaka so o bi moi-moi gena qangodu iwisigise Unaka."</s>
      <s id="b.1CO.15.27.2">Igogou, magena ma rabaka iwosawa o Gikimoi masirete, sababu Una magegena waaka so o moi-moi qangodu gena ma Kristus wisigise.</s>
     </seg>
     <seg type="verse" id="b.1CO.15.28">
      <s id="b.1CO.15.28.1">So ma orasi done waaka so o moi-moi qangodu gena ma Kristus wisigise, de ma Ngopa gena Una masirete asa o Gikimoi wisigise, sababu maro ngohi iqomaka totemo, o Gikimoi gena ka womatengo waaka so o moi-moi qangodu gena Una wisigise.</s>
      <s id="b.1CO.15.28.2">So o orasi manena de isikahika, o Gikimoi asa o bi moi-moi o kia naga gena qangodu-ngodu wapareta de lo Awi ronga asa foloisi ilamo.</s>
     </seg>
     <seg type="verse" id="b.1CO.15.29">
      <s id="b.1CO.15.29.1">So nakoso igogou o Gikimoi o nyawa o soneno wasioho kali gena qasowo, de igogou o nyawa la kanaga yaosi isitagali o nyawa isosone, gena ma faida he ihiwa bai!</s>
      <s id="b.1CO.15.29.2">Awadede!</s>
      <s id="b.1CO.15.29.3">Nako komagena, magena de ma ngale upa he ma gogosi isitagali isosone yaaka komagena.</s>
     </seg>
     <seg type="verse" id="b.1CO.15.30">
      <s id="b.1CO.15.30.1">De lo nako ngomi gena, kanaga o orasi isigeto-geto ma ngale mia manara, o habari qaloloha misihohabari gena, asa o sangisara ma rabaka mitagi.</s>
      <s id="b.1CO.15.30.2">Nakoso igogou isosone done yasioho kawa, de mia sangisara magena lo ma faida kanaga ihiwa bai!</s>
     </seg>
     <seg type="verse" id="b.1CO.15.31">
      <s id="b.1CO.15.31.1">Ai dodiao nipipiricaya, o wange isigeto-geto ngohi totemo ma ngale ai manara, o habari qaloloha tosihohabari gena, nagala igogou ngohi asa itooma bai!</s>
      <s id="b.1CO.15.31.2">O Gikimoi wanako ma ngale ngini nanga Jou Yesus Kristus niwipiricayaka, so igogou to ngohi ai siningaka foloi isanangi.</s>
      <s id="b.1CO.15.31.3">De komagena lo o Gikimoi wanako igogou-gogou to ngohi ai sangisara kanena foloisi ilamo.</s>
     </seg>
     <seg type="verse" id="b.1CO.15.32">
      <s id="b.1CO.15.32.1">Kanena o Efesus ma kotaka ma moiku de ngohi kanaga o bi nyawa ma dorou tamake, manga edekati gena ngohi ilawangi, maro o haiwani ilalago la kanaga asa igoli.</s>
      <s id="b.1CO.15.32.2">So nakoso ngohi ai oho o dunia manenaka kanaga o sangisara maro komagena tamake de, kodo, magena ma faida asa ihiwa, hitilahi ngohi de ai ngongano la done o soneno asa isioho kali.</s>
      <s id="b.1CO.15.32.3">Duma nakoso idadiwa o nyawa isosone done yasioho kali, igogou foloisi qaloha la ngone pooho imatero maro o nyawa itemo komanena, "Hino la o wange manena pooqo de poudo la foloi posanangi, sababu nagala ilangi de ngone asa posone."</s>
     </seg>
     <seg type="verse" id="b.1CO.15.33">
      <s id="b.1CO.15.33.1">Upa sidago ngini gena inikulaika.</s>
      <s id="b.1CO.15.33.2">Hika nisosininga!</s>
      <s id="b.1CO.15.33.3">Nakoso ngone pomadodiao dede o nyawa ma dorouka, igogou ngone done to ona manga gogoho asa pamote.</s>
      <s id="b.1CO.15.33.4">Ma ngale gena, nakoso ngini niamote o nyawa la kanaga itemo isosone done yasioho kawa, de ngini gena asa inikulaika.</s>
     </seg>
     <seg type="verse" id="b.1CO.15.34">
      <s id="b.1CO.15.34.1">Asitagala!</s>
      <s id="b.1CO.15.34.2">Hika nia sininga gena itiai kali.</s>
      <s id="b.1CO.15.34.3">Bilasu o dorou niaaka kawa bai!</s>
      <s id="b.1CO.15.34.4">Kanaga ngini nimuruo naga o Gikimoi niwinako itiai waasi.</s>
      <s id="b.1CO.15.34.5">Magena totemo la ma ngale ngini tinisimaqe.</s>
     </seg>
     <seg type="verse" id="b.1CO.15.35">
      <s id="b.1CO.15.35.1">Igogou, nagala kanaga o nyawa itemo, "Idodooha so o nyawa manga sone ma bake gena yasioho kali.</s>
      <s id="b.1CO.15.35.2">Nakoso ona yasioho kali, de to ona manga rohe gena idodooha."</s>
     </seg>
     <seg type="verse" id="b.1CO.15.36">
      <s id="b.1CO.15.36.1">We!</s>
      <s id="b.1CO.15.36.2">De nia demo komagena nifuma bai!</s>
      <s id="b.1CO.15.36.3">Nako o kia naga moi o tonaku niodadato gena, asa ioho waasi, ka cawali o gisisi magena o tonaku isone iqoma.</s>
     </seg>
     <seg type="verse" id="b.1CO.15.37">
      <s id="b.1CO.15.37.1">De o kia naga niodadato gena, ka cawali o gisisi imatengo, ngaroko o tamo ma gisisi eko o gisisi ma somoali.</s>
      <s id="b.1CO.15.37.2">De ioho qaasu-asu gena, hiwa bai niodato, ka cawali ma gisisi.</s>
     </seg>
     <seg type="verse" id="b.1CO.15.38">
      <s id="b.1CO.15.38.1">Duma o gisisi niodadato gena o Gikimoi kanaga wasioho sidago idadi o goho de ma roheka eko ma tageka, imatero maro to Una Awi dupa, so o gisisi la ioho gena yamote moi-moi de ma sihino.</s>
     </seg>
     <seg type="verse" id="b.1CO.15.39">
      <s id="b.1CO.15.39.1">De komagena lo o bi moi-moi o duniaka iooho, ma rohe ma jamani gena he imaterowa.</s>
      <s id="b.1CO.15.39.2">Nako o nyawa gena, to ona manga rohe de manga jamani paramoi.</s>
      <s id="b.1CO.15.39.3">Nako o namo gena, maena ma rohe ma jamani o paramoili.</s>
      <s id="b.1CO.15.39.4">Nako o nao gena, maena ma rohe de ma jamani paramoi kali.</s>
      <s id="b.1CO.15.39.5">O haiwani moi-moi kanaga to ena ma rohe de ma jamani ipaparamoi.</s>
     </seg>
     <seg type="verse" id="b.1CO.15.40">
      <s id="b.1CO.15.40.1">De lo o bi moi-moi o dipaka, maro o wange, o ngoosa, de o ngoma-ngoma magena imaterowa de o kia naga o tonaka.</s>
      <s id="b.1CO.15.40.2">O kia naga o dipaka gena de ma loha paramoi, de o kia naga o tonaka gena de ma loha paramoili.</s>
     </seg>
     <seg type="verse" id="b.1CO.15.41">
      <s id="b.1CO.15.41.1">O wange kanaga de ma loha moi, de o ngoosa lo kanaga de ma loha moili.</s>
      <s id="b.1CO.15.41.2">De o ngoma-ngoma kanaga lo de ma loha moi kali, de o ngomamoi-ngomamoi gena kanaga de ma loha ipaparamoi.</s>
     </seg>
     <seg type="verse" id="b.1CO.15.42">
      <s id="b.1CO.15.42.1">So komagena lo o nyawa manga sone ma bake la kanaga yasioho kali.</s>
      <s id="b.1CO.15.42.2">O sone ma bake la kanaga yapoosuka, magena asa iwaro de ibaka.</s>
      <s id="b.1CO.15.42.3">Duma nakoso o sone ma bake gena isioho kali, de magena asa iwaro de ibaka kawa.</s>
     </seg>
     <seg type="verse" id="b.1CO.15.43">
      <s id="b.1CO.15.43.1">O sone ma bake yapopoosu gena, de ma buturu la imanara gena isisa de lo panano qatorou, duma nakoso isioho kali, magena asa idadi qaputuru de pananano qaloha.</s>
     </seg>
     <seg type="verse" id="b.1CO.15.44">
      <s id="b.1CO.15.44.1">O kia naga yapopoosu gena, o rohe magena ka o duniaka, duma nakoso yasioho kali, magena de o Gurumi Qatetebi ma kuasa imadadi o rohe qamomuane ma ngale ioho o sorogaka.</s>
      <s id="b.1CO.15.44.2">Nakoso o rohe la kanaga o duniaka, de igogou kanaga lo o rohe ma ngale ioho o sorogaka.</s>
     </seg>
     <seg type="verse" id="b.1CO.15.45">
      <s id="b.1CO.15.45.1">Kanaga isilelefo o Gikimoi Awi Jaji ma Buku ma rabaka itemo, "O nyawa ma nonoma, gena o Adam, o Gikimoi Awi woma gena wosiwuwu o nyawa magenaka so una woohoka."</s>
      <s id="b.1CO.15.45.2">Duma ma Kristus, Una magena wisironga lo o Adam ma dodogu, ka Una magena done wonahihike o oho ka sidutu ikakali.</s>
     </seg>
     <seg type="verse" id="b.1CO.15.46">
      <s id="b.1CO.15.46.1">Duma o rohe ma nonomaka, o Gikimoi wosidadadi gena, upa o rohe itotiai o sorogaka.</s>
      <s id="b.1CO.15.46.2">Una wosidadi iqomaka o rohe itotiai o duniaka.</s>
      <s id="b.1CO.15.46.3">Qabolo de Una done asa o rohe itotiai o sorogaka magena wosidadi.</s>
     </seg>
     <seg type="verse" id="b.1CO.15.47">
      <s id="b.1CO.15.47.1">O nyawa ma nonoma gena o tonano wosidadi la ioho o dunia manenaka.</s>
      <s id="b.1CO.15.47.2">Duma ma Kristus, Una maro o Adam ma sinotoka, Una magena Awi sihino ka o sorogano.</s>
     </seg>
     <seg type="verse" id="b.1CO.15.48">
      <s id="b.1CO.15.48.1">O nyawa moi-moi o duniaka kanaga de manga rohe maro o Adam awi rohe, una magena o nyawa ma nonoma o tonano wisidadika.</s>
      <s id="b.1CO.15.48.2">Komagena lo ma Kristus Awi nyawa moi-moi done o orasi ma simaka asa kanaga de manga rohe o sorogano maro Una Awi rohe lo o sorogano.</s>
     </seg>
     <seg type="verse" id="b.1CO.15.49">
      <s id="b.1CO.15.49.1">So komagena lo ngone o orasi manenaka de nanga rohe maro o Adam awi rohe la o duniaka pooho.</s>
      <s id="b.1CO.15.49.2">De o orasi ma simaka ngone done asa de nanga rohe maro ka ma Kristus Awi rohe la pooho o soroga ma rabaka.</s>
     </seg>
     <seg type="verse" id="b.1CO.15.50">
      <s id="b.1CO.15.50.1">Ai dodiao nipipiricaya, to ngohi ai ngale gena komanena: to ngone nanga rohe kiaka de o lake de lo o au gena done ibaka, so idadiwa o Gikimoi Awi pareta o sorogaka pooho, sababu o soroga magena kanaga ikakali.</s>
     </seg>
     <seg type="verse" id="b.1CO.15.51">
      <s id="b.1CO.15.51.1">Nimasidodiahi!</s>
      <s id="b.1CO.15.51.2">Ngohi asa ngini tinisingangasu o kia naga moi o nyawa yananako waasi de o orasi manena o Gikimoi kanaga wonasimane ngoneka.</s>
      <s id="b.1CO.15.51.3">Done ma orasi o Jou Yesus wahino kali gena, ngone posone inangodu waasi, de ngaroko poohosi eko posoneka, duma inangoduka asa o rohe qamomuane pamake.</s>
     </seg>
     <seg type="verse" id="b.1CO.15.52">
      <s id="b.1CO.15.52.1">Magena asa inasitodokano idadi, ma deka gena maro nanga lako itawi ka ma moi, de ma orasi o dunia ma dodoguka o Gikimoi Awi trompet yawuwu.</s>
      <s id="b.1CO.15.52.2">Sababu o trompet magena yawuwuka, de isosone asa yasioho kali de o rohe kiaka ibaka kawa, so aku ioho ka sidutu ikakali.</s>
      <s id="b.1CO.15.52.3">De ngone la kanaga poohosi nanga rohe asa inatagali.</s>
     </seg>
     <seg type="verse" id="b.1CO.15.53">
      <s id="b.1CO.15.53.1">Sababu ngone nanga rohe la kanaga done isosone de ibabaka, magena asa yatagali idadi maro o rohe kiaka kanaga isone kawa de ibaka kawa.</s>
     </seg>
     <seg type="verse" id="b.1CO.15.54">
      <s id="b.1CO.15.54.1">De ma orasi nanga rohe gena igogou yatagalika, de magena asa isiganapu o demo o kia naga isilelefo o Gikimoi Awi Jaji ma Buku ma rabaka gena komanena, "O Gikimoi kanaga o sone wasisa, so o sone gena imahiwaka!"</s>
     </seg>
     <seg type="verse" id="b.1CO.15.55">
      <s id="b.1CO.15.55.1">"So, o sone!</s>
      <s id="b.1CO.15.55.2">Ngona gena he ituraka!</s>
      <s id="b.1CO.15.55.3">O sone ma buturu gena ihiwaka o nyawa yasangisara!"</s>
     </seg>
     <seg type="verse" id="b.1CO.15.56">
      <s id="b.1CO.15.56.1">O dunia ma nyawa bilasu isone, sababu ona de manga dorou.</s>
      <s id="b.1CO.15.56.2">De ma ngale manga dorou so ona bilasu yasangisara, sababu ona o Gikimoi Awi bobita yatilakuka.</s>
     </seg>
     <seg type="verse" id="b.1CO.15.57">
      <s id="b.1CO.15.57.1">Duma hino la ngone nanga sukuru patide o Gikimoika bai!</s>
      <s id="b.1CO.15.57.2">Una magegena o dorou ma kuasano ngone wonapalakoka, maro nanga saturu waturaka, sababu nanga Jou Yesus Kristus Awi manara ngoneka.</s>
     </seg>
     <seg type="verse" id="b.1CO.15.58">
      <s id="b.1CO.15.58.1">So, ai dodiao nipipiricaya, ngini tinidododara so hika nia piricaya gena nisiputuru, sidago nia piricaya lo nisitatapu igogou.</s>
      <s id="b.1CO.15.58.2">De lo o Jou Yesus Awi manara gena hika nikaeli niaaka, sababu ngini nianako ma ngale ngini de Una nimarimoika, so nia manara qatotubuso gena bilasu de ma faida de lo ma sopo.</s>
     </seg>
    </div>
    <div type="chapter" id="b.1CO.16">
     <seg type="verse" id="b.1CO.16.1">
      <s id="b.1CO.16.1.1">So, ai dodiao nipipiricaya, nako o pipi la nimatolomu ma ngale nanga dodiao o Gikimoi Awi nyawa isususa o Yerusalemka gena, ngini bilasu niaaka imatero maro o kia naga ngohi tasulo o bi gogobu o Galatia ona magenaka.</s>
     </seg>
     <seg type="verse" id="b.1CO.16.2">
      <s id="b.1CO.16.2.1">Ena gena, o Nahadi ma Wange isigeto-geto ngini ningodu bilasu o pipi nia tahuka niadiahi, ngini moi-moi nia regu gena imomote o kia ma lamo niamamake.</s>
      <s id="b.1CO.16.2.2">O pipi magena niadiahi sidago ma orasi ngohi done tahino nginika.</s>
      <s id="b.1CO.16.2.3">Upa sidago ngohi kagena tomasidiado, de o orasi magena asa o pipi nitolomu.</s>
     </seg>
     <seg type="verse" id="b.1CO.16.3">
      <s id="b.1CO.16.3.1">So ma orasi ngohi tomasidiado, de kagena ngini nia dodiao yamuruo naga niahihirika gena ngohi asa o surati tahike, qabolo de tasulo la ona itagi o pipi nia ngongike magena yatota o Yerusalemka.</s>
     </seg>
     <seg type="verse" id="b.1CO.16.4">
      <s id="b.1CO.16.4.1">De nakoso ngini nitemo ka qaloha de ngohi lo tomote, la ngomi asa mitagi mimakangaho.</s>
     </seg>
     <seg type="verse" id="b.1CO.16.5">
      <s id="b.1CO.16.5.1">Ngohi todupa o Makedonia ma daeraka takiloli kagena takurumi.</s>
      <s id="b.1CO.16.5.2">Qaboloka, de ngohi asa tahino nginika.</s>
     </seg>
     <seg type="verse" id="b.1CO.16.6">
      <s id="b.1CO.16.6.1">Nagala ma deka o orasi muruo naga ngohi asa togoge dede ngini, sidago lo o alo ma orasi ipasaka, la ma ngale ngini aku ngohi niriwo ma ngale to ngohi ai dodagi tadofa o riho ma somoaka.</s>
     </seg>
     <seg type="verse" id="b.1CO.16.7">
      <s id="b.1CO.16.7.1">Ngohi ai edekati qalohawa nako ka jai-jai bato totulu nginika.</s>
      <s id="b.1CO.16.7.2">Nako o Jou woisimaha, de ngohi todupa dede ngini togoge ma orasi gena sutu iteka.</s>
     </seg>
     <seg type="verse" id="b.1CO.16.8">
      <s id="b.1CO.16.8.1">Duma kanena o Efesus ma kotaka ngohi bilasu togogesi sidago o Pentakosta ma Wange ilalamo imasidiado kasi,</s>
     </seg>
     <seg type="verse" id="b.1CO.16.9">
      <s id="b.1CO.16.9.1">sababu ka idadi kanena o manara de ma faida idala gena aku taaka, ngaroko o nyawa he yadala kanaga ngohi ilawangi.</s>
     </seg>
     <seg type="verse" id="b.1CO.16.10">
      <s id="b.1CO.16.10.1">Nakoso o Timotius wahika nginika, de hika ngini niwingaho qaloha la ma ngale una gena to ngini nia sidongirabaka upa he niwimodo, sababu ngomi mia manara, o Jou Yesuska miaaaka gena, ka imaketero.</s>
     </seg>
     <seg type="verse" id="b.1CO.16.11">
      <s id="b.1CO.16.11.1">So, upa sidago o nyawa la kanaga una iwiduhudu.</s>
      <s id="b.1CO.16.11.2">Duma una niwiriwo ma ngale to una awi dodagi aku wadofa qaloha la woliho kali ngohika, sababu ngohi kanena towidamaha una dede awi dodiao ipipiricayaka.</s>
     </seg>
     <seg type="verse" id="b.1CO.16.12">
      <s id="b.1CO.16.12.1">So nako nanga dodiao wopipiricaya moi, o Apolos, una magena towigolo de towibaja ifoloi la una de o dodiao ma binuka itagi ngini inikurumi.</s>
      <s id="b.1CO.16.12.2">Duma una o orasi manenaka woholu, so ka o dongoho moili de asa wotagi.</s>
     </seg>
     <seg type="verse" id="b.1CO.16.13">
      <s id="b.1CO.16.13.1">Nimasidodiahi!</s>
      <s id="b.1CO.16.13.2">Hika nia piricaya gena nisiputuru bai!</s>
      <s id="b.1CO.16.13.3">Ngini bilasu nimaputuru de o kia bato upa nimodo.</s>
     </seg>
     <seg type="verse" id="b.1CO.16.14">
      <s id="b.1CO.16.14.1">O kia bato niaaaka gena hika niaaka de o dodara.</s>
     </seg>
     <seg type="verse" id="b.1CO.16.15">
      <s id="b.1CO.16.15.1">Ai dodiao nipipiricaya, igogou ngini nianakoka o Stefanus de awi tahu moi, ona magena ma nonoma o Akhayaka ma nyawa de o Jou Yesus wipiricayaka, de lo ona imasitatapu bilasu o Gikimoi Awi nyawa yaleleani.</s>
      <s id="b.1CO.16.15.2">So ngohi tinigolo de tinibaja nginika,</s>
     </seg>
     <seg type="verse" id="b.1CO.16.16">
      <s id="b.1CO.16.16.1">la o nyawa maro ona magegena ngini asa niasigise qaloha, de komagena lo o nyawa moi-moi la kanaga imanara qatubuso o Jou Awi manara ma rabaka.</s>
     </seg>
     <seg type="verse" id="b.1CO.16.17">
      <s id="b.1CO.16.17.1">Ngohi kanaga de ai nalika, ma orasi o Stefanus, o Fortunatus, de o Akhaikus imasidiado kanena ngohika, sababu ona magena kanena idadi to ngini dagali la ngohi iriwo.</s>
     </seg>
     <seg type="verse" id="b.1CO.16.18">
      <s id="b.1CO.16.18.1">Sababu ona magegena kanaga ngohi isiwoma so ai sininga idadi isanangika, imatero iqomaka de ona ngini lo inisiwoma so nia sininga isanangika.</s>
      <s id="b.1CO.16.18.2">Komagena so ngohi ngini tinigolo la o nyawa maro ona magenena niahoromati bai!</s>
     </seg>
     <seg type="verse" id="b.1CO.16.19">
      <s id="b.1CO.16.19.1">O bi gogobu o Asia ma daeraka ona magena manga salam yosidingo nginika.</s>
      <s id="b.1CO.16.19.2">O Akwila de ma peqeka ongo Priskila lo de kanaga o nyawa ipipiricaya la imatotolomu manga tahuka, ona magena yangodu manga salam idala yosidingo nginika.</s>
     </seg>
     <seg type="verse" id="b.1CO.16.20">
      <s id="b.1CO.16.20.1">De kanena o dodiao ipipiricaya yangodu manga salam idala yosidingo nginika.</s>
      <s id="b.1CO.16.20.2">De lo nia salam de nia siboso lo tanu nimatekesidiado o nyawa moi de o nyawa moika.</s>
     </seg>
     <seg type="verse" id="b.1CO.16.21">
      <s id="b.1CO.16.21.1">Ma duuruka, maro ai surati moi-moi qangodu gena ngohi, Paulus, de ai gia masirete tosilefo: ai salam tosidingo nginika.</s>
      <s id="b.1CO.16.21.2">La komagena ngini aku nianako o surati ma demo manena igogou ngohi masirete, ngaroko de ai gia masirete tosilefowa, duma ngohi asa tosidingoka.</s>
     </seg>
     <seg type="verse" id="b.1CO.16.22">
      <s id="b.1CO.16.22.1">O nyawa la kanaga o Jou Yesus widodarawa, ona magena o Gikimoi bilasu wakutuku.</s>
      <s id="b.1CO.16.22.2">Maranata, mia Jou, nahino!</s>
     </seg>
     <seg type="verse" id="b.1CO.16.23">
      <s id="b.1CO.16.23.1">Ngohi togolo tanu nanga Jou Yesus asa Awi laha foloi wodogo ngini ningoduka.</s>
     </seg>
     <seg type="verse" id="b.1CO.16.24">
      <s id="b.1CO.16.24.1">Ngohi tinidodara ngini ningodu la kanaga de o Yesus Kristus nimarimoika.</s>
      <s id="b.1CO.16.24.2">Sidago kanena.</s>
      <s id="b.1CO.16.24.3">Ngohi Paulus O Efesus ma kotaka</s>
     </seg>
    </div>
   </div>
   <div type="book" id="b.2CO">
    <div type="chapter" id="b.2CO.1">
     <seg type="verse" id="b.2CO.1.1">
      <s id="b.2CO.1.1.1">Ngini o Gikimoi Awi gogobu ningodu kagena o Korintus ma kotaka, de ona o Gikimoi Awi nyawa yangodu o Akhaya ma daeraka.</s>
      <s id="b.2CO.1.1.2">Ngohi, Paulus, o Gikimoi Awi dupa masirete wositatapu la todadi maro o Yesus Kristus Awi sosulo moi, de kanaga o Timotius to ngone nanga dodiao moi wopipiricayaka, ngomi o surati manena minisidingo nginika.</s>
     </seg>
     <seg type="verse" id="b.2CO.1.2">
      <s id="b.2CO.1.2.1">Ngohi togolo nanga Baba Gikimoi de o Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
     </seg>
     <seg type="verse" id="b.2CO.1.3">
      <s id="b.2CO.1.3.1">Hika la o Gikimoi, nanga Jou Yesus Kristus ma Baba, Una magena Awi ronga ngone posilamo.</s>
      <s id="b.2CO.1.3.2">Una magena, o Baba, Awi sininga igagalusiri de to ngone nanga sininga ma buturu moi.</s>
     </seg>
     <seg type="verse" id="b.2CO.1.4">
      <s id="b.2CO.1.4.1">Una magegena ngomi mia sangisara de mia susa moi-moi qangodu ma rabaka kanaga to ngomi mia sininga wosiputuruka, so maro Una ngomi mia sininga wosiputuruka, komagena lo o nyawa la kanaga o sangisara de lo o susa ma rabaka ona magena manga sininga lo ngomi aku misiputuru.</s>
     </seg>
     <seg type="verse" id="b.2CO.1.5">
      <s id="b.2CO.1.5.1">Igogou, ma Kristus iqomaka wisangisara ifoloika de ma ngale ngomi miwimote so ngomi lo he imisangisara ifoloi, duma ma ngale ngomi de ma Kristus mimarimoika so ngomi mia sininga lo o Gikimoi wosiputuru ifoloi.</s>
     </seg>
     <seg type="verse" id="b.2CO.1.6">
      <s id="b.2CO.1.6.1">Ngomi gena nakoso imisangisara, magena idadi ma ngale to ngini nia sininga aku ngomi misiputuru la aku ngini nisalamati.</s>
      <s id="b.2CO.1.6.2">De nakoso ngomi mia sangisara eko lo mia susa ma rabaka mia sininga isiputuruka, gena idadi ma ngale ngini nia sininga magena lo aku isiputuru, la o sangisara, kiaka imatero de ngomi miamamake, magena ma rabaka asa ngini lo nia sabari ilamo.</s>
     </seg>
     <seg type="verse" id="b.2CO.1.7">
      <s id="b.2CO.1.7.1">Nakoso ma ngale ngini gena ngomi lo miangongano qaputuru.</s>
      <s id="b.2CO.1.7.2">Sababu o sangisara kiaka imatero de ngomi miamamakeka, magena ngini lo niamake, so ngomi mianako imatero maro de ngomi komagena igogou o Gikimoi lo asa to ngini nia sininga wosiputuru.</s>
     </seg>
     <seg type="verse" id="b.2CO.1.8">
      <s id="b.2CO.1.8.1">Ai dodiao nipipiricaya, bilasu nianako iqomaka ngomi o Asia ma daeraka, de kanaga o sangisara foloi qatotubuso imidahe ngomika, sidago lo ngomi mitemo, "Kodo!</s>
      <s id="b.2CO.1.8.2">Nagala mia buturu gena yaadowa so miamomoku miaakuwa, de done asa ka misone bai!"</s>
     </seg>
     <seg type="verse" id="b.2CO.1.9">
      <s id="b.2CO.1.9.1">De ngomi mia sininga ma rabaka miamalo igogou mia sone ma orasi he idumuka.</s>
      <s id="b.2CO.1.9.2">Duma idadi komagena la ngomi gena mia buturu masirete upa miopiricaya, de miopiricaya ka cawali o Gikimoika, sababu Una wokokuasa so aku o nyawa isosone wasioho kali.</s>
     </seg>
     <seg type="verse" id="b.2CO.1.10">
      <s id="b.2CO.1.10.1">So iqomaka gena ngomi o bodito foloi qatotubuso ma rabaka sidago he misone, de Una ngomi womisalamatika so misone kawa.</s>
      <s id="b.2CO.1.10.2">De komagena lo miopiricaya igogou o sangisara idadadi o orasi manena de lo o orasi ma simaka, qangodu magena ma rabano asa womisalamati.</s>
     </seg>
     <seg type="verse" id="b.2CO.1.11">
      <s id="b.2CO.1.11.1">De igogou ngomi de ngini lo kanaga aku pomatekemanara moi de moika, sababu ma ngale ngomi gena ngini lo nisumbayangka.</s>
      <s id="b.2CO.1.11.2">De ma ngale ngomi kanaga o nyawa yadala lo isumbayangka, so o Gikimoi Awi laha womisidumu sidago o nyawa yadadala lo asa itemo, "Ya, Jou!</s>
      <s id="b.2CO.1.11.3">Ani laha ka ilamo poli."</s>
     </seg>
     <seg type="verse" id="b.2CO.1.12">
      <s id="b.2CO.1.12.1">Ngomi mia giliri misimane, sababu mia sininga masireteno kanaga ibao de itemo igogou to ngomi mia gogoho gena ka qaloha.</s>
      <s id="b.2CO.1.12.2">Upa de o dunia ma nyawa manga cawaro, duma de ka o Gikimoi Awi laha so ngomi aku miaaka de mia sininga igogou de ibolowo o nyawa yangoduka, de ma boboloi miaaka nginika.</s>
     </seg>
     <seg type="verse" id="b.2CO.1.14">
      <s id="b.2CO.1.14.1">Sababu o surati milelefo kagena ma rabaka ka cawali o kia naga ngini aku niabaca de aku lo nisihoda.</s>
      <s id="b.2CO.1.14.2">O orasi manena kanaga to ngomi mia ngale nginika, gena nianako itiai waasi.</s>
      <s id="b.2CO.1.14.3">Duma ngohi tongongano done o orasi ma simaka de mia ngale gena ngini done asa igogou nianako itiai, la ma orasi o Jou Yesus done wahino kali, de ngini lo asa to ngomi mia giliri gena aku nisimane imatero ngomi lo asa to ngini nia giliri aku misimane.</s>
     </seg>
     <seg type="verse" id="b.2CO.1.15">
      <s id="b.2CO.1.15.1">So ngohi totemo igogou ngini gena ngohi nipiricayaka, so ngohi ai edekati iqomaka gena ma para ma sinotoka asa ngini tinikurumi kali, la ma ngale ai sininga ma loha gena kanaga ngai sinoto magena aku ngini niamake.</s>
     </seg>
     <seg type="verse" id="b.2CO.1.16">
      <s id="b.2CO.1.16.1">Iqoqomaka, ma orasi ngohi o Asia ma daeraka de totagi o Makedonia ma daeraka, de ai dodagi magena ma rabaka de to ngohi ai edekati gena ngini tinikurumi iqoma la upa ka ma moi.</s>
      <s id="b.2CO.1.16.2">Duma done ma orasi o Makedoniaka de toliho gena nagala ngini tinidulu la tinikurumi kali, so ngini aku ngohi niriwo ma ngale to ngohi ai dodagi tadofa o Yudea ma daera ma rabaka, ena gena o Yerusalem ma kotaka.</s>
     </seg>
     <seg type="verse" id="b.2CO.1.17">
      <s id="b.2CO.1.17.1">Duma ai dodagi ma dailako gena itagali, so ma ngale magegena nagala ngini nitemo ngohi ai sininga he ipelu.</s>
      <s id="b.2CO.1.17.2">Eko ngini asa nitemo to ngohi ai dailako gena tosigogou de tositero maro ka ai dupa masirete sidago ma moi totemo, "Komagena," de ma moili totemo, "Komagenawa."</s>
     </seg>
     <seg type="verse" id="b.2CO.1.18">
      <s id="b.2CO.1.18.1">Ai dodiao nipipiricaya, ngaroko upa he komagena.</s>
      <s id="b.2CO.1.18.2">So ka idadi o Gikimoi Una magena ngone powipiricayaka, de Una wanakoka to ngomi mia demo nginika magena lo aku niopiricaya.</s>
      <s id="b.2CO.1.18.3">Ngomi mia sininga gena ipeluwa, so idadiwa ma moi mitemo, "Komagena," de ma moili mitemo, "Komagenawa."</s>
     </seg>
     <seg type="verse" id="b.2CO.1.19">
      <s id="b.2CO.1.19.1">Sababu o Gikimoi ma Ngopa o Yesus Kristus, kiaka ngomi o Silwanus de lo o Timotius miwisihohabari nginika, Una gena wongaliwa.</s>
      <s id="b.2CO.1.19.2">Una Awi sininga ipeluwa, de idadiwa la ma moi wotemo, "Komagena," de ma moili wotemo, "Komagenawa."</s>
      <s id="b.2CO.1.19.3">To Una Awi ngale ngoneka magena lo itagaliwa de aku popiricaya.</s>
     </seg>
     <seg type="verse" id="b.2CO.1.20">
      <s id="b.2CO.1.20.1">Sababu ma ngale Una magegena so o Gikimoi Awi jaji moi-moi gena qangodu asa isiganapu.</s>
      <s id="b.2CO.1.20.2">Komagena so ngone la kanaga de ma Kristus pomarimoika gena aku potemo, "Amin!</s>
      <s id="b.2CO.1.20.3">O Gikimoi Awi jaji gena igogou de itero bai!"</s>
      <s id="b.2CO.1.20.4">De magena idadi la o Gikimoi asa iwihoromati de lo iwigiliri.</s>
     </seg>
     <seg type="verse" id="b.2CO.1.21">
      <s id="b.2CO.1.21.1">O Gikimoi Una masirete ngone inangodu wonasitatapu la ngone de ma Kristus pomarimoika de lo podadi maro to Una Awi nyawa masirete.</s>
     </seg>
     <seg type="verse" id="b.2CO.1.22">
      <s id="b.2CO.1.22.1">Una Awi Gurumi lo wosingosa to ngone nanga sininga ma rabaka, maro o nonako moi igogou ngone gena Awi nyawa masirete.</s>
      <s id="b.2CO.1.22.2">To Una Awi Gurumi pamakeka, gena ma ngale isigogou o Gikimoi Awi jaji ngoneka magena qangodu done asa wosiganapu.</s>
     </seg>
     <seg type="verse" id="b.2CO.1.23">
      <s id="b.2CO.1.23.1">Igogou, o Gikimoi masirete wanako de wakelelo o kia naga to ngohi ai sininga ma rabaka, ena gena iqomaka gena idadiwa ngohi o Korintus ma kotaka tahika kali la ngini tinikurumi, sababu todupawa ngini gena tinisitiari foloi qatubuso sidago nia sininga magena tosipeleso kali.</s>
     </seg>
     <seg type="verse" id="b.2CO.1.24">
      <s id="b.2CO.1.24.1">Upa sidago ngomi minisulo ifoloi de magena maro ngini tinisidipito ma ngale nia piricaya miapareta, sababu ngini nia piricaya qaputuru ma Kristuska.</s>
      <s id="b.2CO.1.24.2">Ngomi mia ngale gena maro de nia dodiao so mimanara la ngini asa igogou ninali.</s>
     </seg>
    </div>
    <div type="chapter" id="b.2CO.2">
     <seg type="verse" id="b.2CO.2.1">
      <s id="b.2CO.2.1.1">Mutuwade o orasi magena ngohi tositatapuka la maro iqoqomaka ngohi tinisitiari foloi qatubuso nginika, komagena upa idadi kali, so ngohi tahika kawa nginika.</s>
      <s id="b.2CO.2.1.2">Upa sidago ngini nia sininga gena tosipeleso kali.</s>
     </seg>
     <seg type="verse" id="b.2CO.2.2">
      <s id="b.2CO.2.2.1">Sababu nakoso ngohi gena nia sininga tosipeleso, de igogou ngini o nyawa moi lo nihiwa la aku ngohi nisinali, sababu ningodu nia sininga gena tapelesoka.</s>
     </seg>
     <seg type="verse" id="b.2CO.2.3">
      <s id="b.2CO.2.3.1">So ngohi iqoma o surati tolefo komagena nginika la ma orasi ngohi done tahika nginika, de ngini gena upa he ai sininga nisipeleso.</s>
      <s id="b.2CO.2.3.2">Sababu igogou ngini bilasu niaaka so ngohi ai sininga aku qanali.</s>
      <s id="b.2CO.2.3.3">Ngohi tanako igogou nakoso ngohi la kanaga de ai nalika, de ngini lo aku de nia nali kali.</s>
     </seg>
     <seg type="verse" id="b.2CO.2.4">
      <s id="b.2CO.2.4.1">Ma orasi o surati manena tolefo nginika, de ngohi ai sininga kanaga ipeleso de lo isusa sidago lo ai kongo itura.</s>
      <s id="b.2CO.2.4.2">Ai ngale gena ngaroko upa he nia sininga tosipelesoli, duma ngohi tongongano ngini aku nianako to ngohi ai dodara nginika gena igogou ilamo.</s>
     </seg>
     <seg type="verse" id="b.2CO.2.5">
      <s id="b.2CO.2.5.1">So nakoso iqomaka o nyawa moi o beleso waaakaka, una magena wosipeleso to ngohi ai siningawa, duma igogou to ngini nia sininga gena wosipelesoka.</s>
      <s id="b.2CO.2.5.2">Ngaroko, upa sidago ai demo gena foloisi qatubuso, so qalohaka la totemo ngini nia sininga wosipopeleso gena ningoduwa.</s>
     </seg>
     <seg type="verse" id="b.2CO.2.6">
      <s id="b.2CO.2.6.1">Ngini o Korintuska he ningodu una gena niwifanggali qabolo de o dorou.</s>
      <s id="b.2CO.2.6.2">So o orasi manena de ngohi totemo nginika nia fanggali unaka gena iadoka.</s>
     </seg>
     <seg type="verse" id="b.2CO.2.7">
      <s id="b.2CO.2.7.1">Bilasu ngini o nyawa una magena ka niwisiapongu de lo awi sininga nisiputuru.</s>
      <s id="b.2CO.2.7.2">Upa sidago una done de awi sininga ma beleso ifoloi idogo de awi ngongano itola.</s>
     </seg>
     <seg type="verse" id="b.2CO.2.8">
      <s id="b.2CO.2.8.1">Komagena so ngohi tinibaja de togolo nginika, ngini nia dodara unaka gena nisigogou.</s>
     </seg>
     <seg type="verse" id="b.2CO.2.9">
      <s id="b.2CO.2.9.1">To ngohi ai surati iqoqoma kanaga ma rabaka ngohi ngini tinisulo la una gena niwifanggali de o dorou.</s>
      <s id="b.2CO.2.9.2">Komagena ngini tinidelefo la ngohi tanano idodooha, ngini asa ai beseso moi-moi gena qangodu nisigise, eko hiwa.</s>
      <s id="b.2CO.2.9.3">So ipasaka, de igogou ngini asa nisigise qaloha.</s>
     </seg>
     <seg type="verse" id="b.2CO.2.10">
      <s id="b.2CO.2.10.1">Duma o orasi manena de ngohi totemo nginika, ma ngale una niwifanggali de o dorou gena bilasu ngini niaaka kawa.</s>
      <s id="b.2CO.2.10.2">Nakoso ngini gena una niwisiapongu, de ngohi lo asa towisiapongu.</s>
      <s id="b.2CO.2.10.3">De lo nakoso igogou una kanaga de awi sala ngohika, de ngohi asa towisiapongu.</s>
      <s id="b.2CO.2.10.4">Ma Kristus gena wanakoka to ngohi ai sininga ma edekati la ngini aku nimarimoi kali.</s>
     </seg>
     <seg type="verse" id="b.2CO.2.11">
      <s id="b.2CO.2.11.1">Upa sidago o Iblis gena o orasi moi bato de ngone wonasitura, sababu to una awi sihaga magena ngone lo panako qaboloka.</s>
     </seg>
     <seg type="verse" id="b.2CO.2.12">
      <s id="b.2CO.2.12.1">Ma orasi iqomaka o Efesus ma kotaka, de ngohi tomajobo takahika o Troas ma kotaka la kagena o habari ma ngale ma Kristus gena tosihabari.</s>
      <s id="b.2CO.2.12.2">Kagena de o Jou o ngeko moi wapelengaka ma ngale ngohi kagena tomanara.</s>
     </seg>
     <seg type="verse" id="b.2CO.2.13">
      <s id="b.2CO.2.13.1">Ngaroko komagena, duma to ngohi ai sininga ma rabaka iruwahe, sababu nanga dodiao wopipiricaya o Titus kagena towimake waasi de o habari woaho ma ngale ngini gena toise waasi.</s>
      <s id="b.2CO.2.13.2">Komagena so ngohi o Troaska ma nyawa gena tadongosa de totagi tomajobo kanena o Makedonia ma daeraka.</s>
     </seg>
     <seg type="verse" id="b.2CO.2.14">
      <s id="b.2CO.2.14.1">Duma ngohi ai sukuru tatide o Gikimoika, sababu ngone de ma Kristus pomarimoika, so Una de Awi kuasa foloisi ilamo salalu wonangaho so nanga lawangi waturaka de ona yahiwaka, so ngone dede Una o nali de o more ma rabaka.</s>
      <s id="b.2CO.2.14.2">So ngomi gena kekiaka mitagi de miwisihabari ma ngale Una magena la o nyawa aku iwinako, de o habari magegena ma bou qaloloha so o paro yaaho sidago yaado kekiaka bato.</s>
     </seg>
     <seg type="verse" id="b.2CO.2.16">
      <s id="b.2CO.2.16.1">Sababu o Gikimoi Awi simaka ngomi manena imatero maro o manyanyi yatutupu gena o nyawa yangodu yahame.</s>
      <s id="b.2CO.2.16.2">Ena gena, ngomi gena womisulo la mitagi o habari ma ngale ma Kristus magena miasihabari o nyawa yangoduka.</s>
      <s id="b.2CO.2.16.3">Nako o nyawa la kanaga o habari magena yopiricayaka, ngomi gena maro o kia naga moi ma bou qaloha, sababu ngomi miasihabarika de ona yopiricaya so yamake o oho ka sidutu ikakali.</s>
      <s id="b.2CO.2.16.4">Duma o nyawa la kanaga o habari magena yaholu, ngomi gena maro o kia naga moi ibabaka so ma bou qatorou, sababu ngomi miasingangasu onaka done o Gikimoi asa ona magena wafanggali de o sangisara o narakaka.</s>
      <s id="b.2CO.2.16.5">O habari moi-moi maro komagena o nyawa ka manga buturu masirete bato yaakuwa isihabari bai!</s>
     </seg>
     <seg type="verse" id="b.2CO.2.17">
      <s id="b.2CO.2.17.1">Ngaroko, ngomi lo mimaketerowa de o nyawa ma somoa la o Gikimoi Awi demo yosihohabari de kanaga manga edekati o pipi yamake.</s>
      <s id="b.2CO.2.17.2">Salanta ngomi mia edekati gena ka ibolowo o Gikimoi Awi simaka, sababu ngomi gena Una womisulo la Awi demo misihabari de ma Kristus Awi kuasa.</s>
     </seg>
    </div>
    <div type="chapter" id="b.2CO.3">
     <seg type="verse" id="b.2CO.3.1">
      <s id="b.2CO.3.1.1">Asitagala!</s>
      <s id="b.2CO.3.1.2">Upa nitemo ngomi kanaga mia giliri masirete misimane kali.</s>
      <s id="b.2CO.3.1.3">Ngomi gena mimaketerowa de o nyawa yamuruo naga yahino nginika de o giliri ma surati yoaho ma ngale ngini ona niaqehe qaloha, eko nia kotaka de ona isidailako imajobo so nginino o giliri ma surati yogolo.</s>
      <s id="b.2CO.3.1.4">O surati maro komagena, ngaroko, upa he ngomi manena miaho,</s>
     </seg>
     <seg type="verse" id="b.2CO.3.2">
      <s id="b.2CO.3.2.1">sababu ngini masirete gena imatero maro to ngomi mia sigiliri ma surati.</s>
      <s id="b.2CO.3.2.2">Ngini magena maro o surati moi isilelefo to ngomi mia sininga ma rabaka, kekiaka o nyawa yangodu aku yabaca de yanako.</s>
     </seg>
     <seg type="verse" id="b.2CO.3.3">
      <s id="b.2CO.3.3.1">De ma ngale lo to ngini nia gogoho so o nyawa aku yakelelo igogou ngini nipiricayaka.</s>
      <s id="b.2CO.3.3.2">De nia piricaya gena maro to ngomi mia manara, ena gena ma Kristus Awi demo miaaaho nginika so magena ma sopo.</s>
      <s id="b.2CO.3.3.3">So ngini gena aku positero maro to ngomi mia giliri ma surati ma Kristus masirete walelefoka.</s>
      <s id="b.2CO.3.3.4">O surati magena walefo de o tinta qasowo, duma de o Gikimoi woooho to Una Awi Gurumi.</s>
      <s id="b.2CO.3.3.5">De lo o surati magena wagarade o teto ma qokuka qasowo, duma to ngini nia sininga ma rabaka.</s>
     </seg>
     <seg type="verse" id="b.2CO.3.4">
      <s id="b.2CO.3.4.1">Ngomi o Gikimoi Awi simaka mibarani mibicara komagena, sababu ma Kristus Awi kuasa kanaga ngomika.</s>
     </seg>
     <seg type="verse" id="b.2CO.3.5">
      <s id="b.2CO.3.5.1">Ngomi o manara magena miaaka miaakuwa de ka mia buturu masirete bato.</s>
      <s id="b.2CO.3.5.2">Duma ka o Gikimoi womatetengo kanaga womisiputuru ngomika.</s>
     </seg>
     <seg type="verse" id="b.2CO.3.6">
      <s id="b.2CO.3.6.1">Una magegena ngomi womisiputuru la midadi maro to Una Awi sosulo so mitagi misihabari Awi jaji qamomuane o nyawaka.</s>
      <s id="b.2CO.3.6.2">Awi jaji qamomuane gena qasowo de o bi bobita isilelefoka, duma Awi Gurumi ma manara o nyawaka.</s>
      <s id="b.2CO.3.6.3">Sababu nako o bobita isilelefo gena, itemo o nyawa ma dorou bilasu de o Gikimoi imakitinga, duma o Gikimoi Awi Gurumi magena wahike o oho ka sidutu ikakali.</s>
     </seg>
     <seg type="verse" id="b.2CO.3.7">
      <s id="b.2CO.3.7.1">O Jou Awi bobita, kiaka itemo o nyawa ma dorou bilasu de o Gikimoi imakitinga, gena wagarade o teto ma qokuka de wihike o Musaka.</s>
      <s id="b.2CO.3.7.2">O orasi magenaka de o Gikimoi Awi kuasa kanaga o Musa awi bioka yodisiwa, so ngaroko ma nita gena isolano imehe-mehe so ikurangi sidago irongo, duma awi bio ma leto magena o bi Yahudika ma nyawa yaakuwa yanano.</s>
      <s id="b.2CO.3.7.3">So nako komagena, ma orasi o bi bobita o Musa wamakeka kanaga o Gikimoi Awi kuasa lo yakeleloka,</s>
     </seg>
     <seg type="verse" id="b.2CO.3.8">
      <s id="b.2CO.3.8.1">de igogou Awi jaji qamomuane ma kuasa kiaka Awi Gurumi womanara, magena asa foloisi ilamo bai!</s>
     </seg>
     <seg type="verse" id="b.2CO.3.9">
      <s id="b.2CO.3.9.1">So ngaroko o bi bobita iqoqomaka kiaka itemo o nyawa bilasu yasifanggali de o dorou gena kanaga de ma kuasa, duma o jaji qamomuane magena lo kanaga de ma kuasa foloisi ilamo so nanga sininga idadi itiai o Gikimoi Awi simaka.</s>
     </seg>
     <seg type="verse" id="b.2CO.3.10">
      <s id="b.2CO.3.10.1">O bi bobita iqoqomaka magena foloi ilamo.</s>
      <s id="b.2CO.3.10.2">Duma nakoso ma lamo magena positero de o jaji qamomuane ma lamo, ngone aku potemo o bi bobita iqoqoma magena ma lamo he ikurangi.</s>
     </seg>
     <seg type="verse" id="b.2CO.3.11">
      <s id="b.2CO.3.11.1">Nakoso o bi bobita gena, ngaroko isieto kawa, duma kanaga de ma kuasa, de igogou o jaji qamomuane magena ka sidutu ikakali so asa de ma kuasa foloisi ilamo.</s>
     </seg>
     <seg type="verse" id="b.2CO.3.12">
      <s id="b.2CO.3.12.1">So ma ngale ngomi foloisi miongongano o Gikimoi Awi jaji qamomuane, so ngomi lo kanaga mibarani o habari qaloloha misihabari.</s>
     </seg>
     <seg type="verse" id="b.2CO.3.13">
      <s id="b.2CO.3.13.1">Ngomi manena gena o kia naga moi lo ihiwa maro nginika de minigiihu, so ngomi mimaketerowa de o Musa.</s>
      <s id="b.2CO.3.13.2">Iqoqomaka, de una awi bioko kanaga de o baro wosisaoka, la upa sidago o Jou Awi nita ma siwa awi bioka magena isisisa de o Yahudika ma nyawa yakelelo.</s>
     </seg>
     <seg type="verse" id="b.2CO.3.14">
      <s id="b.2CO.3.14.1">De o Yahudika ma nyawa ona magena manga sininga la qatogoika.</s>
      <s id="b.2CO.3.14.2">Ena gena, manga sininga magena lo imatero maro de o baro isisasao so yatalakeka.</s>
      <s id="b.2CO.3.14.3">Sidago o orasi manena lo nakoso o Gikimoi Awi bobita iqoqomaka magena ona yabaca, de o demo yababaca ma ngale gena ona isihodawa, maro o baro so manga sininga yasaoka.</s>
      <s id="b.2CO.3.14.4">O nyawa la kanaga manga sininga yasasao de yatalakeka, gena yaakuwa yahoi, ka cawali nakoso ona de ma Kristus imarimoika.</s>
     </seg>
     <seg type="verse" id="b.2CO.3.15">
      <s id="b.2CO.3.15.1">Sidago o orasi manena, nakoso o bi bobita o Musa wosilelefoka gena yabaca, de ona manga sininga magena maro kanaga o baro yasaoka.</s>
     </seg>
     <seg type="verse" id="b.2CO.3.16">
      <s id="b.2CO.3.16.1">Duma nakoso ona manga dorou yodongosa de imatoba so o Jou iwipiricaya, de ona manga sininga magena asa maro o baro yahoika so yatalake kawa.</s>
     </seg>
     <seg type="verse" id="b.2CO.3.17">
      <s id="b.2CO.3.17.1">Sababu kiaka totemo Jou, to ngohi ai edekati gena to Una Awi Gurumi.</s>
      <s id="b.2CO.3.17.2">De nakoso o Jou Awi Gurumi Una magena kanaga nanga sininga ma rabaka, de igogou ngone de o Jou pomarimoika maro o kia naga inasibabatika gena inapilikuwa.</s>
     </seg>
     <seg type="verse" id="b.2CO.3.18">
      <s id="b.2CO.3.18.1">So ngone, o Jou powipipiricaya, nanga sininga gena o baro isitalakewa.</s>
      <s id="b.2CO.3.18.2">Ngone gena o Jou Awi kuasa magena panakoka, ena gena to Una Awi Gurumi.</s>
      <s id="b.2CO.3.18.3">De lo o orasi manena de isikahika, kanaga Awi kuasa gena idogo-dogo, so nanga sininga asa yatagali sidago ngone aku podadi ka pomaketero maro de Unali.</s>
     </seg>
    </div>
    <div type="chapter" id="b.2CO.4">
     <seg type="verse" id="b.2CO.4.1">
      <s id="b.2CO.4.1.1">So ma ngale ngomi mia manara o habari qaloloha misihohabari gena mia sininga upa he qaceke, sababu o manara magena o Gikimoi womigalusiri so womihike ngomika.</s>
     </seg>
     <seg type="verse" id="b.2CO.4.2">
      <s id="b.2CO.4.2.1">Duma o manara kiaka ngomi misimamaqe gena qangodu miamotewa, de o nyawa miakulaiwa, de lo o Gikimoi Awi demo gena miatagali miholu.</s>
      <s id="b.2CO.4.2.2">O Gikimoi masirete kanaga wanano igogou ngomi gena cawali o dodoto o kia naga itotiai magena misihabari itiai, ma ngale o nyawa yadadala yatailako de asa yanako igogou so aku ngomi imipiricaya.</s>
     </seg>
     <seg type="verse" id="b.2CO.4.3">
      <s id="b.2CO.4.3.1">De o habari qaloloha miasihohabari gena nakoso o nyawa la kanaga yopiricayawa, ona magena cawali ka o nyawa kiaka yohoholu so done dede o Gikimoi imakitingaka.</s>
     </seg>
     <seg type="verse" id="b.2CO.4.4">
      <s id="b.2CO.4.4.1">Ona gena yopiricayawa, sababu o Iblis o dunia manena wapopareta gena manga sininga wosigamamu, de lo wosipilo la o habari qaloloha ma nita magena asa yakelelowa.</s>
      <s id="b.2CO.4.4.2">So ona yanakowa ma Kristus wokokuasa, kiaka wisitetero de o Gikimoi.</s>
     </seg>
     <seg type="verse" id="b.2CO.4.5">
      <s id="b.2CO.4.5.1">O habari kiaka ngomi misihohabari, gena o habari ma ngale ngomi masirete gena qasowo.</s>
      <s id="b.2CO.4.5.2">Duma o habari magegena itemo o Yesus Kristus Una magena kanaga o Jou, de lo ngomi gena o Jou Yesus womisuloka la mitagi so ngini minileleani.</s>
     </seg>
     <seg type="verse" id="b.2CO.4.6">
      <s id="b.2CO.4.6.1">Ma orasi iqoqomaka o Gikimoi o dunia gena wosidadika, de wotemo, "He!</s>
      <s id="b.2CO.4.6.2">Nita o bubutu ma rabano nodadi."</s>
      <s id="b.2CO.4.6.3">De o Gikimoi Una magegena lo o nita, so wodisiwa to ngone nanga sininga ma rabaka la aku panako de lo pakelelo o Gikimoi Awi kuasa gena igogou ilamo, kiaka kanaga o Yesus Kristuska de pakokelelo, maro iqoqomaka de o Yahudika ma nyawa o Gikimoi Awi nita ma siwa yakelelo gena o Musa awi bioka.</s>
     </seg>
     <seg type="verse" id="b.2CO.4.7">
      <s id="b.2CO.4.7.1">O Gikimoi Awi kuasa kanaga imanara ngomika, ngaroko ngomi gena ka o nyawa de mia buturu ikurangi.</s>
      <s id="b.2CO.4.7.2">Ngomi gena maro o boso isiaaka o tonano, kiaka ma rabaka de o kia naga ihahali-hali moi gena iwedo-wedoka.</s>
      <s id="b.2CO.4.7.3">O Gikimoi waaka komagena la ma ngale o nyawa asa yanako o kuasa ihahairani gena ngomi masireteno qasowo, duma magegena ma sihino igogou Unano.</s>
     </seg>
     <seg type="verse" id="b.2CO.4.8">
      <s id="b.2CO.4.8.1">Igogou, o susa de o sangisara ma bio idala so moi-moi qangodu magena ngomi imidaheka, so ngomi o nyawa imisidipito, duma miturawa.</s>
      <s id="b.2CO.4.8.2">De ngomi kanaga migamamu, duma mia ngongano o Gikimoika itolawa.</s>
     </seg>
     <seg type="verse" id="b.2CO.4.9">
      <s id="b.2CO.4.9.1">De kanaga lo ngomi o nyawa imisisangisara, duma o Gikimoi he womidongosa kawa.</s>
      <s id="b.2CO.4.9.2">De lo kanaga ngomi o nyawa imingapo sidago imiruba, duma ngomi gena misonewa.</s>
     </seg>
     <seg type="verse" id="b.2CO.4.10">
      <s id="b.2CO.4.10.1">To ngomi mia dodagi ma rabaka gena kekiaka bato, ngomi manena o orasi isigeto-geto kanaga miamalo maro o soneku he mitura, imatero de o Jou Yesus.</s>
      <s id="b.2CO.4.10.2">Magena idadi la o Yesus Awi oho gena ma kuasa ngomika asa isikelelo o nyawaka, so yanako igogou kanaga Una wooho kali.</s>
     </seg>
     <seg type="verse" id="b.2CO.4.11">
      <s id="b.2CO.4.11.1">Ena gena, ngomi ka miohosi o dunia manenaka de o nyawa kanagasi manga dupa ngomi imitooma, sababu o Jou Yesus miwipiricaya.</s>
      <s id="b.2CO.4.11.2">Komagena imadadi la isikelelo igogou o Jou Yesus wooho kali, sababu Awi kuasa gena kanaga ma ngale ngomi mia rohe isiputuru.</s>
     </seg>
     <seg type="verse" id="b.2CO.4.12">
      <s id="b.2CO.4.12.1">Mutuwade ngomi imatero maro o soneku he mitura, ma ngale ngini aku o oho ka sidutu ikakali gena niamake.</s>
     </seg>
     <seg type="verse" id="b.2CO.4.13">
      <s id="b.2CO.4.13.1">Kanaga o Gikimoi Awi Jaji ma Buku ma rabaka isilelefoka itemo, "Ma ngale ngohi towipiricaya, so tobarani tobicara."</s>
      <s id="b.2CO.4.13.2">Komagena lo ngomi, ngaroko o soneku he mitura, duma kanaga o Gikimoi miwipiricaya so mibarani mibicara nginika.</s>
     </seg>
     <seg type="verse" id="b.2CO.4.14">
      <s id="b.2CO.4.14.1">Igogou, o Jou Yesus o soneno o Gikimoi iwisioho kali.</s>
      <s id="b.2CO.4.14.2">Komagena so ngomi mianako igogou maro ka o Yesus, so done ngomi lo asa o soneno womisioho kali, de ngomi dede ngini lo asa wonangoso to Una Awi simaka.</s>
     </seg>
     <seg type="verse" id="b.2CO.4.15">
      <s id="b.2CO.4.15.1">O sangisara miamomokuka magena qangodu de ma ngale ngini magenenaka, la aku o Gikimoi Awi laha niamake.</s>
      <s id="b.2CO.4.15.2">Sababu nakoso o nyawa o habari qaloloha la yoiiseka gena kanaga manga dala foloisi idogo-dogo, de o bi nyawa foloisi idogo-dogo ma ngale manga sukuru yatide o Gikimoika, so Awi ronga lo foloisi isilamo.</s>
     </seg>
     <seg type="verse" id="b.2CO.4.16">
      <s id="b.2CO.4.16.1">Mutuwade ngomi gena upa mia sininga qaceke.</s>
      <s id="b.2CO.4.16.2">Ngaroko mia rohe manena kanaga ma buturu gena sutu ikurangi, duma o wange isigeto-geto ka mia sininga ma buturu magena asa foloisi ifero de idogo kali.</s>
     </seg>
     <seg type="verse" id="b.2CO.4.17">
      <s id="b.2CO.4.17.1">Sababu o sangisara o orasi manena o duniaka ngomi miamamake, magena ka qagoguui de lo itekawa.</s>
      <s id="b.2CO.4.17.2">De ma ngale ngomi o sangisara magena miamoku, so asa idadi ngomi gena miamake o oho qaloloha de ka sidutu ikakali.</s>
      <s id="b.2CO.4.17.3">Nako o oho magena de o sangisara ngomi miamamake, o oho o orasi ma simaka gena asa foloisi ilamo de lo qaloha icarawa.</s>
     </seg>
     <seg type="verse" id="b.2CO.4.18">
      <s id="b.2CO.4.18.1">So o susa de o sangisara o dunia manenaka la kanaga ngomi miakokelelo, magena ngomi ngaroko upa he miososininga, duma ngomi miososininga ka cawali o loha kekiaka miakokelelo waasi gena isidailako qabolo ngomika.</s>
      <s id="b.2CO.4.18.2">Sababu o kia naga o dunia manenaka aku miakokelelo magena ma deka ikuruwa, duma o loha kekiaka miakokelelo waasi magena asa ka sidutu ikakali.</s>
     </seg>
    </div>
    <div type="chapter" id="b.2CO.5">
     <seg type="verse" id="b.2CO.5.1">
      <s id="b.2CO.5.1.1">So to ngone nanga rohe o dunia manenaka gena tosiade-ade imatero maro o dadaru, kiaka ma nonomaka de pomasidododogu.</s>
      <s id="b.2CO.5.1.2">Nakoso o dadaru magena ibiauka, de done o tahu qaloloha asa paaka.</s>
      <s id="b.2CO.5.1.3">Komagena lo ngone nanga rohe, nakoso isone, de ngone panako done o sorogaka de o rohe qamomuane gena o Gikimoi asa wonahike ngoneka, kiaka o dunia ma nyawa manga gia isiaaka qasowo de ka sidutu ikokakali.</s>
     </seg>
     <seg type="verse" id="b.2CO.5.2">
      <s id="b.2CO.5.2.1">Duma ngone kanaga o dunia manenaka de poohosi, de ngone gena o sangisara ma rabaka pogogesi sidago pomaridemo, "Ayoo!"</s>
      <s id="b.2CO.5.2.2">De ngone de nanga ngongano foloi ilamo asa podamaha ma orasi o sorogaka, de o rohe qamomuane done asa pamake.</s>
     </seg>
     <seg type="verse" id="b.2CO.5.3">
      <s id="b.2CO.5.3.1">Upa sidago ma orasi ngone nanga rohe o dunia manenaka done isisa, de nanga rohe qamomuane o sorogaka gena pamakewa so ka pomawatoka.</s>
     </seg>
     <seg type="verse" id="b.2CO.5.4">
      <s id="b.2CO.5.4.1">Igogou, o dunia manenaka de poohosi gena ngone pomaridemo, sababu nanga momoku magena foloi qatubuso.</s>
      <s id="b.2CO.5.4.2">Ngaroko, upa he podedemo ngone pomode posone ma ngale nanga rohe bilasu padongosa, sababu ngone pomode o sorogaka de o rohe qamomuane done asa pamake, la ma ngale nanga rohe isosone gena aku yatagali de o rohe iooho ka sidutu ikakali.</s>
     </seg>
     <seg type="verse" id="b.2CO.5.5">
      <s id="b.2CO.5.5.1">O Gikimoi Una masirete wosidailakoka ma ngale o rohe qamomuane gena aku pamake, de lo Awi Gurumi magena ngone wonahike maro o nonako moi la panako igogou done o orasi ma simaka, ena gena o sorogaka, done asa o rohe qamomuane wonahike ngoneka.</s>
     </seg>
     <seg type="verse" id="b.2CO.5.6">
      <s id="b.2CO.5.6.1">Ma ngale komagena so igogou kanaga to ngone nanga sininga foloisi qaputuru de posabari.</s>
      <s id="b.2CO.5.6.2">Ngaroko, ngone panakoka igogou, nakoso de nanga rohe ngone kanena pogoge ka o dunia kasi, de ma soa ka ikurusi kiaka ngone dede o Jou Yesus kadaku o sorogaka.</s>
     </seg>
     <seg type="verse" id="b.2CO.5.7">
      <s id="b.2CO.5.7.1">Sababu ngone manena o dunia kasi, ngaroko Una powikelelo waasi, duma ma ngale Una powipiricayaka so aku powimote.</s>
     </seg>
     <seg type="verse" id="b.2CO.5.8">
      <s id="b.2CO.5.8.1">So igogou ngone nanga sininga gena foloisi qaputuru.</s>
      <s id="b.2CO.5.8.2">Ngone done foloisi posanangi ma orasi nanga rohe manena podongosa, de asa pokahika pogoge dede o Jou Yesus o sorogaka.</s>
     </seg>
     <seg type="verse" id="b.2CO.5.9">
      <s id="b.2CO.5.9.1">Komagena so ngone kanaga de nanga sininga ma edekati gena pomasidodiahi la Una magena powisisanangi, bai ma orasi ngone manena o dunia kasi, bai ma orasi ngone lo o dunia manena done asa podongosa.</s>
     </seg>
     <seg type="verse" id="b.2CO.5.10">
      <s id="b.2CO.5.10.1">Sababu done ngone inangodu asa inangoso inasirisima ma Kristuska ma ngale nanga loha de nanga dorou gena Una wahiri.</s>
      <s id="b.2CO.5.10.2">Wahiri qaboloka, de ngone moi-moi nanga manara o dunia manenaka kanaga nanga loha de nanga dorou ma sopo asa wafanggali de o loha eko o dorou.</s>
     </seg>
     <seg type="verse" id="b.2CO.5.11">
      <s id="b.2CO.5.11.1">So ma ngale ngomi mianakoka ma Kristus Awi simaka ngone inangodu nanga manara done wahiri, so ngomi gena miwihoromati de bilasu Una magena miwisisanangi.</s>
      <s id="b.2CO.5.11.2">Komagena so ngomi kanaga o nyawa miabaja ma ngale ona o Jou Yesus bilasu iwipiricaya.</s>
      <s id="b.2CO.5.11.3">O Gikimoi masirete kanaga lo wanako to ngomi mia edekati qatorou gena ihiwa bai!</s>
      <s id="b.2CO.5.11.4">De komagena tanu ngini lo igogou nianakoka.</s>
     </seg>
     <seg type="verse" id="b.2CO.5.12">
      <s id="b.2CO.5.12.1">Upa nitemo ngomi kanaga mia giliri masirete misimane kali.</s>
      <s id="b.2CO.5.12.2">Duma ngohi ai ngale o kia naga igogou ma ngale ngomi, magena nginika tinisingangasu la ngini aku mia giliri nisimane itiai o nyawaka, nakoso ona kanaga nginika manga giliri masirete isimane de ngomi imiholu.</s>
      <s id="b.2CO.5.12.3">Ona manga giliri magena, igogou de manga sininga itotiai la o Gikimoi iwisisanangi hiwa bai!</s>
      <s id="b.2CO.5.12.4">Duma manga manara ka cawali yasisanangi o nyawaka.</s>
     </seg>
     <seg type="verse" id="b.2CO.5.13">
      <s id="b.2CO.5.13.1">Nakoso o nyawa itemo ngomi gena mitogosa, magena ma ngale ka o Gikimoika, sababu Una magegena Awi manara miaaka.</s>
      <s id="b.2CO.5.13.2">De nakoso itemo ngomi mia sininga gena ka itiai, de ngini nianako igogou mia managa magena ma ngale ka nginika.</s>
     </seg>
     <seg type="verse" id="b.2CO.5.14">
      <s id="b.2CO.5.14.1">Ma ngale ma Kristus Awi dodara o nyawaka, so ngomi gena imibaja bilasu Awi habari gena misihabari.</s>
      <s id="b.2CO.5.14.2">Sababu ngomi mianako igogou ma Kristus wosone ma ngale o nyawa yangodu manga dagali moi, so aku potemo magena imatero maro ngone inangodu posone.</s>
     </seg>
     <seg type="verse" id="b.2CO.5.15">
      <s id="b.2CO.5.15.1">De ma Kristus igogou wosone maro o nyawa yangodu manga dagali moi, so ma ngale ngone la kanaga pooohosi o dunia manenaka gena ka cawali nanga dupa masirete gena pamote kawa.</s>
      <s id="b.2CO.5.15.2">So Una gena maro nanga dagali moi so wosone de wisioho kali la ngone aku pooho gena bilasu paaka ma Kristus Awi dupa.</s>
     </seg>
     <seg type="verse" id="b.2CO.5.16">
      <s id="b.2CO.5.16.1">So ngomi gena de o dunia ma nyawa manga duduga magena miapake kawa.</s>
      <s id="b.2CO.5.16.2">Maro komagena ipapasaka, ma moiku de ma Kristus gena ngomi miwituga de o dunia ma nyawa manga duduga, duma o orasi manena miapake kawa.</s>
     </seg>
     <seg type="verse" id="b.2CO.5.17">
      <s id="b.2CO.5.17.1">Ena gena, nakoso o nyawa la kanaga de ma Kristus imarimoika, de igogou ona magena asa imadadi o nyawa yamomuaneka.</s>
      <s id="b.2CO.5.17.2">Ma orasi ona ipiricaya waasi de manga oho iqoqoma gena ipasa de isisaka, de igogou manga oho qamomuane gena yamake qaboloka.</s>
     </seg>
     <seg type="verse" id="b.2CO.5.18">
      <s id="b.2CO.5.18.1">O Gikimoi Awi manara magegena qangodu waaka ngoneka.</s>
      <s id="b.2CO.5.18.2">Una Awi Ngopa wisulo la wosone, so Una dede ngone asa pomarimoika de pomakadameka.</s>
      <s id="b.2CO.5.18.3">De kanaga ngomika o manara womihikeka la mitagi o habari magena misihabari o nyawaka, ma ngale ona lo aku dede Una imarimoika de imakadame kali.</s>
     </seg>
     <seg type="verse" id="b.2CO.5.19">
      <s id="b.2CO.5.19.1">Ena gena, ngomi o nyawa miasingangasu ma Kristus Awi manara magena o ngeko moi o Gikimoi waaka ma ngale o dunia ma nyawa gena aku dede Una imarimoi de imakadame kali.</s>
      <s id="b.2CO.5.19.2">To ona manga dorou moi-moi gena Una he waeto kawa.</s>
      <s id="b.2CO.5.19.3">De Una magenena ngomi o manara womihikeka la mitagi o habari magena misihabari o nyawaka, ma ngale ona lo aku dede Una imarimoi de imakadame kali.</s>
     </seg>
     <seg type="verse" id="b.2CO.5.20">
      <s id="b.2CO.5.20.1">So ngomi manena maro ma Kristus Awi dagali, so nakoso mibicara gena, koloko o Gikimoi masirete winibaja de wogolo nginika.</s>
      <s id="b.2CO.5.20.2">So de ma Kristus Awi ronga gena ngomi ngini minibaja, hika ngini dede o Gikimoi nimarimoi de nimakadame bai!</s>
     </seg>
     <seg type="verse" id="b.2CO.5.21">
      <s id="b.2CO.5.21.1">Ma Kristus Una gena o dorou moi lo waakawa, duma maro to ngone nanga dagali Una magena o Gikimoi asa wisieto koloko o nyawa ma dorou moi.</s>
      <s id="b.2CO.5.21.2">O Gikimoi waaka komagena, la ma ngale ngone, nakoso ngone de ma Kristus pomarimoika, de o Gikimoi aku wonaeto maro to Una Awi nyawa la manga sininga itiai Awi simaka.</s>
     </seg>
    </div>
    <div type="chapter" id="b.2CO.6">
     <seg type="verse" id="b.2CO.6.1">
      <s id="b.2CO.6.1.1">So nakoso ngomi gena, o Gikimoi Awi manara ma rabaka ngomi Una miwimote la Awi demo gena misihabari o nyawaka.</s>
      <s id="b.2CO.6.1.2">So ngomi minibaja de migolo nginika, o Gikimoi Awi laha kiaka niamamakeka, magena upa ka niaqohaka la nitura o dorouku.</s>
     </seg>
     <seg type="verse" id="b.2CO.6.2">
      <s id="b.2CO.6.2.1">Sababu kanaga isilelefo o Gikimoi Awi Jaji ma Buku ma rabaka itemo, "Ma orasi moi, kiaka Ngohi tositatapuka, gena imasidiadoka, de asa ngona nomatotoore gena toiseka, so tonisisalamati."</s>
      <s id="b.2CO.6.2.2">So ngini gena nimasidodiahi.</s>
      <s id="b.2CO.6.2.3">De o orasi manena qabolo, kiaka o Gikimoi wositatapu qaboloka.</s>
      <s id="b.2CO.6.2.4">O orasi manena qabolo, Una wodupa ngini winisalamati bai!</s>
     </seg>
     <seg type="verse" id="b.2CO.6.3">
      <s id="b.2CO.6.3.1">Ngomi manena mia manara ma rabaka mimasidailako, la o sababu moi lo upa miaaka sidago o demo miosihohabari gena o nyawa yaholu.</s>
     </seg>
     <seg type="verse" id="b.2CO.6.4">
      <s id="b.2CO.6.4.1">Mia manara ma rabaka o bi moi-moi miaaaka gena kanaga itotiai de qaloloha, la minisikelelo igogou ngomi manena o Gikimoi Awi nyawa wileleleani.</s>
      <s id="b.2CO.6.4.2">Komagena so ngomi o susa de o sangisara ma rupa idala moi-moi qangodu magena asa miamokuka.</s>
     </seg>
     <seg type="verse" id="b.2CO.6.5">
      <s id="b.2CO.6.5.1">Ngomi gena o nyawa mingangapoka, de o buika miumoka, de lo o nyawa yadala iroruwahe gena ngomi imisikangamoka.</s>
      <s id="b.2CO.6.5.2">Ngomi mimanara qatubuso, sidago lo mamoi-mamoi miaakuwa mimaidu eko lo mioqo.</s>
     </seg>
     <seg type="verse" id="b.2CO.6.6">
      <s id="b.2CO.6.6.1">O moi-moi magena qangodu ma rabaka misikelelo igogou ngomi magena o Gikimoi Awi leleleani, sababu ngomi gena kanaga mia sininga de mia gogoho ibolowo, so o Gikimoi Awi dupa aku mianako la miaaka, de mia sabari lo ilamo, de lo miodupa o loha miaaka o nyawaka.</s>
      <s id="b.2CO.6.6.2">De mia sininga ma rabaka kanaga o Gurumi Qatetebi womanara de lo o nyawa miadodara de mia sininga igogou.</s>
     </seg>
     <seg type="verse" id="b.2CO.6.7">
      <s id="b.2CO.6.7.1">De miasikelelo ngomi manena o Gikimoi Awi leleani, sababu ngomi lo kanaga o dodoto itotiai misihabarika.</s>
      <s id="b.2CO.6.7.2">De mia manara ma rabaka gena kanaga Awi kuasa wosikelelo, de ngomi lo ma ngale o moi-moi itotiai miaaakaka so aku miasinako itiai o nyawa yangodu imikokalaki ngomika.</s>
     </seg>
     <seg type="verse" id="b.2CO.6.8">
      <s id="b.2CO.6.8.1">Kanaga o nyawa ma binuka ngomi gena imihoromatiwa de lo mia ronga ma dorou yogaka, duma kanaga lo o nyawa ma binukali ngomi imihoromati de lo mia ronga isilamo.</s>
      <s id="b.2CO.6.8.2">Kanaga o nyawa ma binuka itemo ngomi gena mikokulai, duma kanaga lo o nyawa ma binukali itemo mia demo gena ka itiai.</s>
     </seg>
     <seg type="verse" id="b.2CO.6.9">
      <s id="b.2CO.6.9.1">Kanaga o nyawa ma binuka ngomi gena imisidoohawa, duma kanaga lo o nyawa ma binukali imiqehe qaloha.</s>
      <s id="b.2CO.6.9.2">O orasi isigeto-geto ngomi gena maro he misone, duma igogou ngomi ka miohosi!</s>
      <s id="b.2CO.6.9.3">Kanaga ngomi gena o nyawa imisangisara, duma kanaga lo igogou ngomi imitoomawa.</s>
     </seg>
     <seg type="verse" id="b.2CO.6.10">
      <s id="b.2CO.6.10.1">Kanaga ngomi gena mia sininga ipeleso, duma kanaga o orasi isigeto-geto lo ngomi mia sininga ka qanali.</s>
      <s id="b.2CO.6.10.2">Kanaga ngomi gena o nyawa isususa, duma kanaga lo ma ngale ngomi o Gikimoi Awi laha gena misihabari o nyawa yadadalaka, so ona aku idadi maro ikakaya.</s>
      <s id="b.2CO.6.10.3">De kanaga lo ngomi gena maro o kia-kiawa miamake, duma kanaga ngomi lo o bi moi-moi qangodu de maena o Gikimoi womisitodihike so qaboloku idadi ka to ngomi masirete.</s>
     </seg>
     <seg type="verse" id="b.2CO.6.11">
      <s id="b.2CO.6.11.1">Ngini o Korintus ma nyawa, ngomi gena minisayangi maro ka to ngomi mia kusi-kusi de igogou ngomi mia demo ibolowo de mia sininga itotiai nginika.</s>
     </seg>
     <seg type="verse" id="b.2CO.6.12">
      <s id="b.2CO.6.12.1">To ngomi mia sayangi nginika gena ilamo, duma igogou to ngini nia sayangi ngomika gena sutu ikurangi.</s>
     </seg>
     <seg type="verse" id="b.2CO.6.13">
      <s id="b.2CO.6.13.1">Ngohi tobicara nginika gena, imatero maro to ngohi ai ngopa-ngopa masireteka.</s>
      <s id="b.2CO.6.13.2">Ena gena, maro ngomi minisayangi ilamo nginika, komagena lo hika ngini nimisayangi ilamo ngomika bai!</s>
     </seg>
     <seg type="verse" id="b.2CO.6.14">
      <s id="b.2CO.6.14.1">Ngini gena upa de o nyawa ma Kristus wipipiricayawa de nimarimoi maro nia dodiao nimomanara.</s>
      <s id="b.2CO.6.14.2">Magena itiaiwa.</s>
      <s id="b.2CO.6.14.3">Sababu o nyawa kiaka o moi-moi itotiai la yaaaka de kiaka o nyawa o moi-moi qatotorou la yaaaka, ona magena imaketerowa.</s>
      <s id="b.2CO.6.14.4">Komagena lo idadiwa nakoso o nita de o bubutu gena isikacapu.</s>
     </seg>
     <seg type="verse" id="b.2CO.6.15">
      <s id="b.2CO.6.15.1">De lo idadiwa ma Kristus de o Iblis imatekefakati.</s>
      <s id="b.2CO.6.15.2">So idodooha ka qaloha nakoso o nyawa ipipiricaya kanaga imarimoi dede o nyawa ipipiricayawa.</s>
     </seg>
     <seg type="verse" id="b.2CO.6.16">
      <s id="b.2CO.6.16.1">Hiwa!</s>
      <s id="b.2CO.6.16.2">Idadiwa, nakoso bai o Gikimoi Awi Tahuka bai lo o bi seri ma tahuka pasuba.</s>
      <s id="b.2CO.6.16.3">Ngaroko, he ngone manena maro o Gikimoi Awi tahu, sababu o Gikimoi Woooho Una magena kanaga nanga sininga ma rabaka.</s>
      <s id="b.2CO.6.16.4">O Gikimoi masirete iqomaka wotemo komanena, "Ngohi Ai goge asa kanaga ona manga sidongirabaka.</s>
      <s id="b.2CO.6.16.5">Ngohi masirete asa togoge dede ona imatero maro to ona manga Gikimoi masirete, de ona magena asa yodadi to Ngohi Ai nyawa."</s>
     </seg>
     <seg type="verse" id="b.2CO.6.17">
      <s id="b.2CO.6.17.1">So ngone bilasu paaka imatero maro isilelefo o Jou Awi Jaji ma Buku ma rabaka itemo, "O Jou wotemo komanena, 'Ngini bilasu o nyawa Ngohi ipipiricayawa ona magena niadongosa, de ngini nimatingaka.</s>
      <s id="b.2CO.6.17.2">Hika o manara qatotorou gena qangodu niholu niaaka.</s>
      <s id="b.2CO.6.17.3">Nako komagena, de Ngohi asa ngini tiniqehe qaloha.</s>
     </seg>
     <seg type="verse" id="b.2CO.6.18">
      <s id="b.2CO.6.18.1">Ngohi asa todadi to ngini nia Baba, de ngini gena asa nidadi to Ngohi Ai ngopa-ngopaka.'</s>
      <s id="b.2CO.6.18.2">Komagena o Jou Wokokuasa Awi demo."</s>
     </seg>
    </div>
    <div type="chapter" id="b.2CO.7">
     <seg type="verse" id="b.2CO.7.1">
      <s id="b.2CO.7.1.1">Ai dodiao tinidododara, o bi jaji moi-moi gena qangodu kanaga inadahe ngoneka.</s>
      <s id="b.2CO.7.1.2">So ngone bilasu o bi moi-moi qatotorou kanaga nanga siningaka de lo nanga gogoho qatotorou gena qangodu pomasirese.</s>
      <s id="b.2CO.7.1.3">Sababu o Gikimoi gena ngone powihoromati, so ngone bilasu pomasirese komagena la, maro Una witebi, komagena ngone lo done asa inatebi.</s>
     </seg>
     <seg type="verse" id="b.2CO.7.2">
      <s id="b.2CO.7.2.1">Ngomi mingongano ngini gena asa ngomi nimiqehe qaloha bai!</s>
      <s id="b.2CO.7.2.2">O orasi moi lo ihiwa la ngomi o sala minigaka nginika, eko ngini minisirugi, eko lo minikulai.</s>
     </seg>
     <seg type="verse" id="b.2CO.7.3">
      <s id="b.2CO.7.3.1">Ngohi tinidedemo komagena, upa de ai ngale ngini tinisisala.</s>
      <s id="b.2CO.7.3.2">Sababu, maro totemo iqomaka, ngomi gena ngini foloi minisininga, ngaroko misone eko lo mioho.</s>
     </seg>
     <seg type="verse" id="b.2CO.7.4">
      <s id="b.2CO.7.4.1">Ngohi tanako igogou ngini gena nisimote ngohika de lo ngohi ngini tinisininga gena de ai nalika.</s>
      <s id="b.2CO.7.4.2">So ngaroko o sangisara idala ngomi miamake, duma ma ngale ngini gena idadi to ngohi ai sininga ma buturu de lo ai nali gena de ma boloika.</s>
     </seg>
     <seg type="verse" id="b.2CO.7.5">
      <s id="b.2CO.7.5.1">Maro todedemo iqomaka, kagena ngomi o Troas ma kotaka de kanena miahino o Makedonia ma daeraka, duma ma orasi ngomi kanena mimasidiadoka gena, miamakewa to ngomi mia oho ma dame de ma sohi, sababu kiaka bato miahika o sangisara kanaga imidahe ngomika.</s>
      <s id="b.2CO.7.5.2">Kanaga lo o nyawa ngomi imisiholu, de lo mia sininga ma rabaka lo ngomi de miamodoka.</s>
      <s id="b.2CO.7.5.3">Igogou!</s>
      <s id="b.2CO.7.5.4">Ngomi mia ngongano gena he isisa.</s>
     </seg>
     <seg type="verse" id="b.2CO.7.6">
      <s id="b.2CO.7.6.1">Duma o nyawa la kanaga manga ngongano he isisa, ona magena manga sininga o Gikimoi aku wasiputuru, de Una ngomi mia sininga lo asa wosiputuru, sababu o orasi magenaka o Titus una magena womasidiado ngomika.</s>
     </seg>
     <seg type="verse" id="b.2CO.7.7">
      <s id="b.2CO.7.7.1">Ma ngale una ngomi miwikelelo so ngomi mia sininga ma buturu aku miamake.</s>
      <s id="b.2CO.7.7.2">De ma boboloi lo, ngomi mia sininga kanaga una wasiputuru, sababu ma orasi una kanaga dede nginika, de igogou ngini gena una awi sininga nisiputuruka.</s>
      <s id="b.2CO.7.7.3">Una womisingangasu ngomika ngini kanaga de nia dupa foloi qaputuru la tanu ngohi de ngini pomakamake kali, de nia sininga ma beleso ma ngale nia sala ngohika gena nimatoba de nimatoduba, de lo kanaga nia edekati qaloloha ilamo ngohika.</s>
      <s id="b.2CO.7.7.4">So qangodu magena toiseka de ngohi asa inali de ai more ifoloi kali.</s>
     </seg>
     <seg type="verse" id="b.2CO.7.8">
      <s id="b.2CO.7.8.1">Ngaroko to ngohi ai surati iqoqoma ma raba magena to ngini nia sininga isipelesoka, duma o surati tolefoka de magena ngohi tomatodubawa.</s>
      <s id="b.2CO.7.8.2">Ma nonomaka, ma ngale nia sininga ipopeleso gena asa tanako so ngohi tomatoba de tomatodubaka.</s>
      <s id="b.2CO.7.8.3">Duma nia beleso gena ka o orasi ma cunu.</s>
     </seg>
     <seg type="verse" id="b.2CO.7.9">
      <s id="b.2CO.7.9.1">Komagena so o orasi manena ngohi asa de ai nalika bai!</s>
      <s id="b.2CO.7.9.2">Ngohi inali sababu ngini nia sininga ipopeleso gena hiwaka.</s>
      <s id="b.2CO.7.9.3">Duma ma ngale nia sininga ma beleso so aku nia sala nimatoba de nimatodubaka, komagena so ngohi asa de ai nalika.</s>
      <s id="b.2CO.7.9.4">Sababu mote o Gikimoi Awi edekati nia sininga ma beleso gena kanaga de ma ngale nimatoba de nimatoduba, so ai surati magena asa ngini inisirugi gena hiwa.</s>
     </seg>
     <seg type="verse" id="b.2CO.7.10">
      <s id="b.2CO.7.10.1">Nako o sininga ma beleso kiaka pamomote o Gikimoi Awi edekati, gena ma ngale nanga dorou pomatoba de pomatoduba, so done aku ngone wonasisalamati.</s>
      <s id="b.2CO.7.10.2">De o sininga ma beleso maro komagena gena upa he pomatoduba.</s>
      <s id="b.2CO.7.10.3">Duma nako o sininga ma beleso kiaka kanaga o nyawa o Gikimoi wihoholuka, gena ma ngale lo ihiwa la nanga dorou pomatoba de pomatodubaka, so idadi ka cawali ngone dede o Gikimoi pomakitingaka.</s>
     </seg>
     <seg type="verse" id="b.2CO.7.11">
      <s id="b.2CO.7.11.1">To ngini nia sininga ma beleso, kiaka ai surati iqomaka niababaca, magena igogou kanaga yamote o Gikimoi Awi edekati.</s>
      <s id="b.2CO.7.11.2">Hika niakelelo kiaka nia sininga ma beleso ma sopo.</s>
      <s id="b.2CO.7.11.3">Ma ngale nia sininga ma beleso, so ngini nia siningaka foloi niodupa o kia naga itotiai magena niaaka.</s>
      <s id="b.2CO.7.11.4">Ngini nitemo o nyawa la kanaga ngohi ihoholu ona magena niamotewa.</s>
      <s id="b.2CO.7.11.5">Ngini o sala o nyawa yaaaka magena nioduhudu de ona manga gogoho komagena ngini niomodo.</s>
      <s id="b.2CO.7.11.6">Ngini kanaga de nia dupa foloi qaputuru ngohika, de ai demo niamote qaputuru, de lo niasidailako o nyawa isasala ona magena niafanggali de o sangisara.</s>
      <s id="b.2CO.7.11.7">So o bi moi-moi qangodu magena ma rabaka kanaga ngini nisimane igogou nia sala moi lo ihiwaka.</s>
     </seg>
     <seg type="verse" id="b.2CO.7.12">
      <s id="b.2CO.7.12.1">So ngohi o surati tolelefo iqomaka, gena ma ngale komagenawa o nyawa wosasala una magena towisitobio eko lo ona ipopeleso, sababu o sala yaakaka gena manga sininga tosiputuru.</s>
      <s id="b.2CO.7.12.2">Komagenawa.</s>
      <s id="b.2CO.7.12.3">Duma iqomaka ngohi o surati tolelefo magena ma ngale o Gikimoi Awi simaka gena ngini asa nianako igogou kanaga ngini lo ngomi nimimote nikaeli.</s>
     </seg>
     <seg type="verse" id="b.2CO.7.13">
      <s id="b.2CO.7.13.1">So ma ngale ngini to ngohi ai surati magena niaqehe qalohaka, komagena so ngini asa ngomi mia sininga nisiputuruka.</s>
      <s id="b.2CO.7.13.2">Ngomi mia sininga nisiputuruka, de lo ifoloili ngomi minali miwikelelo o Titus kanaga de awi nalika.</s>
      <s id="b.2CO.7.13.3">Una gena awi sininga isusa kawa nginika, sababu una wanako itotiai igogou ngini nia sininga qaloha ngomika.</s>
     </seg>
     <seg type="verse" id="b.2CO.7.14">
      <s id="b.2CO.7.14.1">Una wotagi waasi ngini winikurumi, de to ngini nia giliri gena tosingangasu unaka.</s>
      <s id="b.2CO.7.14.2">De ma duuruka, ka qaloha de to ngini nia gogoho, una wakokeleloka gena, ngohi nisimaqewa.</s>
      <s id="b.2CO.7.14.3">To ngomi mia demo kiaka nia giliri misingangasu unaka gena itiaika, ka imatero maro mia demo moi-moi nginika gena qangodu ka itiai de moiwa isala.</s>
     </seg>
     <seg type="verse" id="b.2CO.7.15">
      <s id="b.2CO.7.15.1">De una awi sayangi nginika gena foloisi ilamo, sababu wosininga idodooha ngini gena nimasidailako so awi beseso niamoteka, ngini gena de nia sininga igogou niwisigise de niwiqehe foloisi qaloha.</s>
     </seg>
     <seg type="verse" id="b.2CO.7.16">
      <s id="b.2CO.7.16.1">So ngohi manena foloisi inali, sababu o moi-moi qangodu ma rabaka ngini gena aku tinipiricaya.</s>
     </seg>
    </div>
    <div type="chapter" id="b.2CO.8">
     <seg type="verse" id="b.2CO.8.1">
      <s id="b.2CO.8.1.1">Ai dodiao nipipiricaya, ngomi bilasu minisingangasu nginika o kia naga idadadi kanena o Makedonia ma daeraka.</s>
      <s id="b.2CO.8.1.2">O Gikimoi Awi laha o bi gogobu kanena wasidumuka sidago ona lo o nyawa yariwo de manga sininga qaloloha.</s>
     </seg>
     <seg type="verse" id="b.2CO.8.2">
      <s id="b.2CO.8.2.1">Ona magena kanaga manga sangisara foloisi qatubuso de ona masirete foloi isususa.</s>
      <s id="b.2CO.8.2.2">Ngaroko komagena, kanaga ona lo manga nali foloisi idogo-dogo sidago ona asa o nyawaka yahike lo de manga sininga foloisi qaloha.</s>
     </seg>
     <seg type="verse" id="b.2CO.8.3">
      <s id="b.2CO.8.3.1">Ngohi masirete takeleloka, ngaroko moiwa yasulo, duma ona magena ngo yahike imamote de to ona manga buturu, de ka ifoloili de manga buturu.</s>
     </seg>
     <seg type="verse" id="b.2CO.8.4">
      <s id="b.2CO.8.4.1">Ona imibaja de yogolo ngomika, la ngomi miasimaha ma ngale ona magena lo o roriwo o pipi gena yahike o Gikimoi Awi nyawa o Yerusalemka.</s>
     </seg>
     <seg type="verse" id="b.2CO.8.5">
      <s id="b.2CO.8.5.1">De manga ngongike gena, kiaka ngomi miongongongano magena yahike de ma boloika.</s>
      <s id="b.2CO.8.5.2">Manga ngongike gena upa ka o pipi.</s>
      <s id="b.2CO.8.5.3">Duma, ma nonomaka, ona manga rohe asa yahike o Jou Gikimoika.</s>
      <s id="b.2CO.8.5.4">Qabolo de ma ngale Awi dupa yosigise, so ona lo asa manga rohe de manga sininga yahike ngomika la ngomi lo imisigise.</s>
     </seg>
     <seg type="verse" id="b.2CO.8.6">
      <s id="b.2CO.8.6.1">So ma ngale o Makedoniaka ma nyawa manga sininga qaloloha gena miakeleloka, so ngomi o Titus miwibaja de migolo unaka la una wotagi wokahika kali nginika.</s>
      <s id="b.2CO.8.6.2">Sababu una gena iqomaka dede ngini o roriwo o pipi magena nitolomu.</s>
      <s id="b.2CO.8.6.3">Komagena so una miwisulo la o manara qaloloha magena wosidofa.</s>
     </seg>
     <seg type="verse" id="b.2CO.8.7">
      <s id="b.2CO.8.7.1">Nako ngini, o bi moi-moi magena ngini niaaaka ka qaloha.</s>
      <s id="b.2CO.8.7.2">Nia piricaya ma Kristuska gena qaputuru.</s>
      <s id="b.2CO.8.7.3">Nibicara gena de nia cawaro.</s>
      <s id="b.2CO.8.7.4">O dodoto itotiai gena nianako.</s>
      <s id="b.2CO.8.7.5">O orasi isigeto-geto o nyawa niariwo.</s>
      <s id="b.2CO.8.7.6">De nia dodara ngomika gena ilamo.</s>
      <s id="b.2CO.8.7.7">Komagena lo ngohi tinigolo nginika, la o manara kiaka o nyawa isususa bilasu pariwo, magena lo niodupa niaaka foloisi qaloha.</s>
     </seg>
     <seg type="verse" id="b.2CO.8.8">
      <s id="b.2CO.8.8.1">To ngohi ai demo nginika, magena maro o bi sulo ma demo gena hiwa.</s>
      <s id="b.2CO.8.8.2">Ai ngale gena, ngini tinisingangasu ona magena o Makedoniaka manga dodara gena igogou ilamo, kiaka manga roriwo o pipi ikaeli yahike o nyawaka, la ma ngale ngohi aku tanano nakoso igogou ngini lo o nyawa niadodara.</s>
     </seg>
     <seg type="verse" id="b.2CO.8.9">
      <s id="b.2CO.8.9.1">Upa ngohi ngini tinisulo, sababu ngini masirete nianako nanga Jou Yesus Kristus Awi laha gena ilamo poli ngoneka.</s>
      <s id="b.2CO.8.9.2">Ngaroko o sorogaka Una igogou wokaya, duma Awi kaya gena qangodu ka wapalako ma ngale womadadi o nyawa wosususa moi.</s>
      <s id="b.2CO.8.9.3">Komagena waaka la ngone gena aku o Gikimoi Awi simaka asa podadi pokaya.</s>
     </seg>
     <seg type="verse" id="b.2CO.8.10">
      <s id="b.2CO.8.10.1">Nako o roriwo o pipi magena, to ngohi ai demo gena komanena: O taungu ipapasaka ngini gena o nyawa ma nonomaka kanaga nimode de lo nisidailako so o roriwo o pipi gena nitolomu.</s>
     </seg>
     <seg type="verse" id="b.2CO.8.11">
      <s id="b.2CO.8.11.1">So ka qaloha orasi manena o manara magena ngini nisidofa sidago lo nisibolo.</s>
      <s id="b.2CO.8.11.2">So, ma ngale nia gaeli la nisidailako, komagena lo ngohi tongongano kanaga de nia gaeli la o manara magena aku nisidofa sidago nisibolo, de nisimote to ngini nia buturu masirete.</s>
     </seg>
     <seg type="verse" id="b.2CO.8.12">
      <s id="b.2CO.8.12.1">Qadoohawa, nakoso ngini niaakuwa.</s>
      <s id="b.2CO.8.12.2">Sababu nakoso ngone nanga buturu masirete pamomote gena ka pokaeli pahike de nanga sininga itotiai, de nanga ngongike magena o Gikimoi asa waqehe qaloha.</s>
     </seg>
     <seg type="verse" id="b.2CO.8.13">
      <s id="b.2CO.8.13.1">Upa nitemo ngohi ai edekati ngini niamomoku tositubuso la o nyawa ma somoa tasiguui.</s>
      <s id="b.2CO.8.13.2">Gena hiwa bai!</s>
      <s id="b.2CO.8.13.3">Duma tongongano bai ona de ngini, nia oho gena asa imaketero.</s>
     </seg>
     <seg type="verse" id="b.2CO.8.14">
      <s id="b.2CO.8.14.1">Ngini o orasi manena de maenaka, so ka itiai la ona magena ngini asa niariwo.</s>
      <s id="b.2CO.8.14.2">Nakoso ngini kanaga nikurangi de ona de manga enaka, done aku iniriwo ngini.</s>
      <s id="b.2CO.8.14.3">Komagena nia oho gena asa ka imaketero.</s>
     </seg>
     <seg type="verse" id="b.2CO.8.15">
      <s id="b.2CO.8.15.1">Magena imatero maro o kia isilelefo o Gikimoi Awi Jaji ma Buku ma rabaka itemo, "O bi nyawa ma binuka imadolomu ilamo gena, ona lo ifoloiwa.</s>
      <s id="b.2CO.8.15.2">De o bi nyawa ma binukali imadolomu ka ma cunu gena, ona lo ikurangiwa."</s>
     </seg>
     <seg type="verse" id="b.2CO.8.16">
      <s id="b.2CO.8.16.1">Ngomi mia sukuru miatide o Gikimoika, sababu Una magena waaka so maro ngomi mikaeli komagena lo o Titus de awi gaelika so womode ngini winiriwo.</s>
     </seg>
     <seg type="verse" id="b.2CO.8.17">
      <s id="b.2CO.8.17.1">Una awi gaeli de awi dupa ilamo ma ngale ngini aku winiriwo, gena nisidofa o roriwo o pipi nitolomu, so ma orasi ngomi miwibaja de migolo unaka la una wotagi nginika, de magena una waqehe qaloha.</s>
      <s id="b.2CO.8.17.2">De o kia moili una wosigogou la bilasu wotagi nginika.</s>
     </seg>
     <seg type="verse" id="b.2CO.8.18">
      <s id="b.2CO.8.18.1">De ngomi lo kanaga mia dodiao wopipiricaya moili miwisulo la o Titus awi dodagi nginika gena wimote.</s>
      <s id="b.2CO.8.18.2">Mia dodiao una magena igogou o bi doku ma gogobu yangodu iwihoromati, sababu awi manara gena o habari qaloloha wosihohabari.</s>
     </seg>
     <seg type="verse" id="b.2CO.8.19">
      <s id="b.2CO.8.19.1">O kia moili una magena lo o bi gogobu kanena ona yangodu iwihirika, la ma ngale ngomi mia dodagi ma rabaka o Yerusalemka kanaga una lo womimote ma ngale to ngini nia roriwo o pipi gena miaaho.</s>
      <s id="b.2CO.8.19.2">To ngomi mia dodagi ma ngale gena o Jou Awi ronga asa isilamo, de lo ngone nanga dodiao ipipiricaya isususa kagena o Yerusalemka, ona magena aku yanako igogou ngone kanaga de nanga gaeli so ona aku pariwo.</s>
     </seg>
     <seg type="verse" id="b.2CO.8.20">
      <s id="b.2CO.8.20.1">Komagena una gena ngomi miwisulo la o Titus wimote ma ngale ngomi mimasirese o sababu moi sidago o nyawa itemo, o dodara ma ngongike de cawali o pipi ma lamo manena gena ngomi miaaturu de mia sininga qatorou.</s>
     </seg>
     <seg type="verse" id="b.2CO.8.21">
      <s id="b.2CO.8.21.1">Sababu ngomi miadupa miaaka o kia naga itotiai o Jou Awi simaka, de upa ka Unaka, duma de o nyawa lo manga simaka.</s>
     </seg>
     <seg type="verse" id="b.2CO.8.22">
      <s id="b.2CO.8.22.1">De kanaga lo mia dodiao wopipiricaya moili ngomi miwisuloli la wotagi o Titus de o dodiao moi magena wamote la yaruwange ikahika nginika.</s>
      <s id="b.2CO.8.22.2">De una magena he ma para ma dala wasikelelo igogou una de awi gaelika o nyawa wariwo.</s>
      <s id="b.2CO.8.22.3">De o orasi manena una de awi gaeli ifoloi so ngomi miaaturu o roriwo o pipi magena yatotolomu, sababu una igogou wongongano ngini gena asa o nyawa isususa niariwo.</s>
     </seg>
     <seg type="verse" id="b.2CO.8.23">
      <s id="b.2CO.8.23.1">Nako o Titus, una magena to ngohi ai dodiao mimomanara ma ngale ngini miniriwo.</s>
      <s id="b.2CO.8.23.2">So nako ona yasinoto de una wimomote, ona magena o bi gogobu kanena asa yasuloka ma ngale ona o roriwo o pipi yatotolomu magena yaaturu.</s>
      <s id="b.2CO.8.23.3">Ma ngale ona manga gogoho so ma Kristus Awi ronga isilamoka.</s>
     </seg>
     <seg type="verse" id="b.2CO.8.24">
      <s id="b.2CO.8.24.1">So ona yaruwange gena hika ngini niaqehe qaloha de niasikelelo onaka igogou ngini gena kanaga de nia dodaraka, la o bi gogobu yadala asa nia dodara gena yakelelo de lo yanako mia demo iqomaka, kiaka nia giliri misimamane onaka, magena itiai de itero.</s>
     </seg>
    </div>
    <div type="chapter" id="b.2CO.9">
     <seg type="verse" id="b.2CO.9.1">
      <s id="b.2CO.9.1.1">Igogou, o kia naga moi ma ngale o roriwo o pipi o Gikimoi Awi nyawa o Yerusalemka gena ngohi upa he tinidelefo nginika.</s>
     </seg>
     <seg type="verse" id="b.2CO.9.2">
      <s id="b.2CO.9.2.1">Sababu ngohi tanako qaboloka, kanaga to ngini nia gaeli gena foloisi qaputuru la ona niariwo, de nia giliri tosimane qabolo o Makedonia ma nyawaka.</s>
      <s id="b.2CO.9.2.2">Ngohi totemo onaka, "Nanga dodiao ipipiricaya o Akhayaka ona magena o taungu ipapasaka isidailako qabolo so manga roriwo o pipi gena yahikeka."</s>
      <s id="b.2CO.9.2.3">De ngini nia sininga ma loha la nihike gena ona yoiseka, de ona o Makedoniaka yasigaro la yadadala lo yomode o roriwo o pipi yohike.</s>
     </seg>
     <seg type="verse" id="b.2CO.9.3">
      <s id="b.2CO.9.3.1">Ngaroko komagena, ka qaloha o Titus de ma dodiao yasinoto ona magena ngohi tasulo la ikahika iqoma nginika, ma ngale ona ngini iniriwo la nia roriwo o pipi gena niaaturu.</s>
      <s id="b.2CO.9.3.2">So ngohi tongongano done ma orasi tomasidiado nginika, de ngini nia aturu qaboloka, maro ngohi totemo qabolo o Makedonia ma nyawaka.</s>
      <s id="b.2CO.9.3.3">Upa sidago ai demo kiaka nia giliri tosimamane gena ka ma demo bato.</s>
     </seg>
     <seg type="verse" id="b.2CO.9.4">
      <s id="b.2CO.9.4.1">Sababu nagala o Makedoniaka ma nyawa asa ngohi imote done ma orasi ngohi tahika nginika, de nakoso ngini nia roriwo o pipi gena niaaturu waasi de, awadede, ngomi asa de mia maqeka de komagena lo ngini nimaqe, sababu ngohi iqomaka nia giliri tosimane qaboloka.</s>
     </seg>
     <seg type="verse" id="b.2CO.9.5">
      <s id="b.2CO.9.5.1">Komagena so ngohi tosininga ka qaloha ona yaruwange tasulo la ikahika iqoma nginika, ma ngale ngini nia roriwo o pipi kiaka o ngongike nijajajika gena ona aku yaaturu.</s>
      <s id="b.2CO.9.5.2">Komagena taaka la ma orasi ngohi tahino de qangodu magena asa isidailako qabolo, de isikelelo nia roriwo o pipi gena kanaga nihike de nia sininga isosanangi, upa de nigegego.</s>
     </seg>
     <seg type="verse" id="b.2CO.9.6">
      <s id="b.2CO.9.6.1">Niosininga o demo manena: O nyawa la kanaga yodato ma cunu, done ma sopo lo asa ka ma cunu.</s>
      <s id="b.2CO.9.6.2">De o nyawa la kanaga yodato ilamo, done asa ma sopo lo ka ilamo.</s>
     </seg>
     <seg type="verse" id="b.2CO.9.7">
      <s id="b.2CO.9.7.1">Ngone o nyawamoi-nyawamoi bilasu pahike de nanga sininga isosanangi, maro o kia naga iqomaka ngone pasitatapu qaboloka.</s>
      <s id="b.2CO.9.7.2">Upa pohike de nanga sininga qatubuso de upa lo ka ma ngale inasulo sidago ngone posininga bilasu pahike.</s>
      <s id="b.2CO.9.7.3">Sababu o Gikimoi wadodara o nyawa kiaka kanaga yahihike manga sininga de ma nalika.</s>
     </seg>
     <seg type="verse" id="b.2CO.9.8">
      <s id="b.2CO.9.8.1">De o Gikimoi de Awi kuasa aku ngini winidogo o bi moi-moi qaloloha gena qangodu, so nginika o kia naga ikurangi gena qangodu niamake sidago nia kurangi moi lo asa ihiwa.</s>
      <s id="b.2CO.9.8.2">La o bi loha moi-moi gena qangodu ngini aku niaaka ma ngale o nyawa niariwo.</s>
     </seg>
     <seg type="verse" id="b.2CO.9.9">
      <s id="b.2CO.9.9.1">O nyawa la kanaga yahike de manga sininga qaloloha imatero maro o kia naga isilelefo o Gikimoi Awi Jaji ma Buku ma rabaka itemo, "O Gikimoi de Awi sininga qaloloha wahike o nyawa isususaka, Awi sininga ma loha gena ma bati lo ihiwa."</s>
     </seg>
     <seg type="verse" id="b.2CO.9.10">
      <s id="b.2CO.9.10.1">O Gikimoi o gisisi wonahike ngone pototoroka de lo o doro ma sopo wonahike maro nanga ino.</s>
      <s id="b.2CO.9.10.2">So komagena lo igogou Una asa o kia naga de maena nginika gena wodogo, sidago ngini aku nifoloi la niahike kanaga o nyawa de manga kurangika.</s>
     </seg>
     <seg type="verse" id="b.2CO.9.11">
      <s id="b.2CO.9.11.1">De o ngeko moi-moi idala o Gikimoi asa ngini winihike de ma boloili la ngini aku de nia sininga foloisi qaloloha niahike o nyawaka.</s>
      <s id="b.2CO.9.11.2">So done ma orasi to ngini nia roriwo o pipi gena ngomi miatota o nyawa isususa o Yerusalemka, de o nyawa yadala asa manga sukuru yatide o Gikimoika.</s>
     </seg>
     <seg type="verse" id="b.2CO.9.12">
      <s id="b.2CO.9.12.1">To ngini nia roriwo o pipi nihihike gena upa cawali o Gikimoi Awi nyawa yariwo, duma magena ma ngale lo o nyawa yadadala asa manga sukuru yatide o Gikimoika.</s>
     </seg>
     <seg type="verse" id="b.2CO.9.13">
      <s id="b.2CO.9.13.1">Sababu ma orasi ona magena to ngini nia roriwo o pipi gena yakelelo, de ona asa o Gikimoi iwigiliri.</s>
      <s id="b.2CO.9.13.2">Sababu ona asa aku yakelelo igogou ngini o habari qaloloha ma ngale ma Kristus gena niopiricaya de lo niosigise, sidago lo de nia sininga qaloloha niahike onaka de lo o nyawa ma somoaka.</s>
     </seg>
     <seg type="verse" id="b.2CO.9.14">
      <s id="b.2CO.9.14.1">De ma ngale ngini gena ona de manga sayangi ilamo so isumbayang, sababu kagena nginika kanaga o Gikimoi Awi laha ilalamo gena imanara foloisi qaputuru.</s>
     </seg>
     <seg type="verse" id="b.2CO.9.15">
      <s id="b.2CO.9.15.1">Hino la ngone nanga sukuru patide o Gikimoika, sababu igogou to Una Awi ngongike gena qaloha icarawa.</s>
     </seg>
    </div>
    <div type="chapter" id="b.2CO.10">
     <seg type="verse" id="b.2CO.10.1">
      <s id="b.2CO.10.1.1">Ai dodiao nipipiricaya, manena ngohi, Paulus, o kia naga moi tinibaja de togolo nginika.</s>
      <s id="b.2CO.10.1.2">Kanaga o nyawa ma binuka kagena itemo, ngohi ai surati ma rabaka tolelefo gena tobarani, duma nakoso ngohi de ngini pomakisimaka de ngohi ka tomahadoku, maro imodo de ai barani ihiwa ma ngale tobicara nginika.</s>
      <s id="b.2CO.10.1.3">So maro ma Kristus Awi sininga qamuuqu, komagena ngohi lo ai sininga qamuuqu,</s>
     </seg>
     <seg type="verse" id="b.2CO.10.2">
      <s id="b.2CO.10.2.1">la tongongano ngini nia sidongirabaka o nyawa asa yahiwaka ma ngale ngohi ai kuasa gena yaholu, la ma orasi done ngohi kagena tomasidiado, de ngohi he tiningamo kawa.</s>
      <s id="b.2CO.10.2.2">Sababu kanaga o nyawa itemo ngomi gena mia gogoho maro o nyawa o Gikimoi wipipiricayawa.</s>
      <s id="b.2CO.10.2.3">Ilaha!</s>
      <s id="b.2CO.10.2.4">Done kagena taado, de ona masirete asa ai ngamo yoise bai!</s>
     </seg>
     <seg type="verse" id="b.2CO.10.3">
      <s id="b.2CO.10.3.1">Igogou, ngomi gena ka o nyawa o duniaka bato.</s>
      <s id="b.2CO.10.3.2">Duma nakoso o nyawa ihoholu o Gikimoi iwipiricaya, ona magena ngomi asa miasiholu gena upa de o nyawa manga buturu.</s>
     </seg>
     <seg type="verse" id="b.2CO.10.4">
      <s id="b.2CO.10.4.1">Sababu ngomi asa miasiholu gena mia buturu ma sihino o Gikimoino, so maro o nyawa o Gikimoi wipipiricayawa manga buturu gena hiwa.</s>
      <s id="b.2CO.10.4.2">Ngomi kanaga de o Gikimoi Awi buturu la to ona manga siholu gena miasisa, maro o bi prajurit la kanaga manga lawangi yafafati gena yaruba kasi.</s>
     </seg>
     <seg type="verse" id="b.2CO.10.5">
      <s id="b.2CO.10.5.1">Ngomi kanaga lo miasitura o nyawa kiaka imacacaralamo so o dodoto itotiai yahoholu sidago lo o nyawa ma somoa yafati so ona yaakuwa o Gikimoi winako.</s>
      <s id="b.2CO.10.5.2">Ona ihoholu manga sininga gena ngomi de o Gikimoi Awi kuasa miatagali la aku ona miangaho, so ona magena asa ma Kristus wisigiseka.</s>
     </seg>
     <seg type="verse" id="b.2CO.10.6">
      <s id="b.2CO.10.6.1">So nakoso ngini gena igogou ma Kristus niwisigiseka, de ngomi manena asa miasidailako nakoso ona iwisigise iholu so ona magena miafanggali de o dorou.</s>
     </seg>
     <seg type="verse" id="b.2CO.10.7">
      <s id="b.2CO.10.7.1">He!</s>
      <s id="b.2CO.10.7.2">O kia naga niakokelelo gena hika ngini niamalo.</s>
      <s id="b.2CO.10.7.3">Nakoso kanaga o nyawa itemo ona gena igogou ma Kristus Awi nyawa, de ona bilasu yosininga ngomi lo ma Kristus Awi nyawa imatero maro ona.</s>
     </seg>
     <seg type="verse" id="b.2CO.10.8">
      <s id="b.2CO.10.8.1">Nakoso ngohi lo bilasu ai giliri ifoloi tosimane, de ngohi asa upa imaqe.</s>
      <s id="b.2CO.10.8.2">Sababu ai giliri gena ma ngale o kuasa kiaka o Jou woihihike ngohika la ngini nia piricaya magena upa tasisa, duma ka tosiputuru.</s>
     </seg>
     <seg type="verse" id="b.2CO.10.9">
      <s id="b.2CO.10.9.1">So upa nitemo ngohi de ai surati magena ma edekati ngini tinisimodo.</s>
     </seg>
     <seg type="verse" id="b.2CO.10.10">
      <s id="b.2CO.10.10.1">Sababu kanaga o nyawa ma binuka ngohi isibicara itemo, "To una awi surati ma rabaka kanaga awi demo qadoto de qaputuru, duma nako una masirete kanaga nanga sidongirabaka de, cedeke, una awi buturu ikurangi de lo wobicara gena wanakowa."</s>
     </seg>
     <seg type="verse" id="b.2CO.10.11">
      <s id="b.2CO.10.11.1">Ona magena bilasu yanako, nakoso ngomi done miahika nginika, de ngomi asa miaaka ka imatero maro mia demo kiaka mia surati ma rabaka.</s>
     </seg>
     <seg type="verse" id="b.2CO.10.12">
      <s id="b.2CO.10.12.1">Nako ngomi manena mimasitero dede ona ihoholu gena, ngo kanaga nginika manga giliri masirete isimaneka, gena upa bai!</s>
      <s id="b.2CO.10.12.2">Ngomi mimasitero dede ona gena miholu.</s>
      <s id="b.2CO.10.12.3">Ilaha!</s>
      <s id="b.2CO.10.12.4">Mitemo, ngaroko, idodooha ona gena manga giliri masirete isimane de nagala yamote ka cawali manga duga masirete.</s>
     </seg>
     <seg type="verse" id="b.2CO.10.13">
      <s id="b.2CO.10.13.1">Duma ngomi de ona gena mimaketerowa bai!</s>
      <s id="b.2CO.10.13.2">Nako ngomi de ka mia giliri masirete misimane gena, ngomi mia bati asa upa he miatilaku.</s>
      <s id="b.2CO.10.13.3">Ngomi mia giliri masirete misimamane gena ma ngale o manara kiaka o Gikimoi wositatapu ngomika.</s>
      <s id="b.2CO.10.13.4">De nakoso ngomi mia manara gena, igogou ngini o Korintuska ningodu kanaga ma rabaka, sababu Una ngomi womisulo la mitagi o habari qaloloha misihabari sidago lo to ngini nia kotaka.</s>
     </seg>
     <seg type="verse" id="b.2CO.10.14">
      <s id="b.2CO.10.14.1">So nakoso ma ngale ngomi mia manara nginika gena mia giliri masirete misimane, de mia bati gena asa miatilaku waasi.</s>
      <s id="b.2CO.10.14.2">Sababu nakoso to ngini nia kotaka de miaado waasi, de igogou mia manara nginika ma ngale ihiwa so itiaiwa ma ngale mia manara nginika de mia giliri masirete misimane.</s>
      <s id="b.2CO.10.14.3">Duma kanaga itiaika ma ngale mia manara nginika gena mia giliri masirete misimane, sababu ngomi gena igogou ngini nia kota miadoka so o habari qaloloha lo misihabarika.</s>
     </seg>
     <seg type="verse" id="b.2CO.10.15">
      <s id="b.2CO.10.15.1">De lo nakoso o nyawa ma somoa manga manara gena ma bati ngomi asa miatilakuwa so mia giliri masirete lo misimanewa.</s>
      <s id="b.2CO.10.15.2">To ona manga manara gena ngomi miaaka waasi.</s>
      <s id="b.2CO.10.15.3">Duma ngomi lo miongongano nakoso kanaga ifoloi ngini niopiricaya, de to ngomi mia manara to ngini nia sidongirabaka gena ma sopo lo asa ifoloisi ilamo.</s>
     </seg>
     <seg type="verse" id="b.2CO.10.16">
      <s id="b.2CO.10.16.1">Qabolo de ngomi aku o habari qaloloha misihabari sidago kadoka o bi doku ma somoaka.</s>
      <s id="b.2CO.10.16.2">Ngomi mia edekati gena hiwa o habari qaloloha misihabari o nyawa kiaka o habari qaloloha yoise qaboloka.</s>
      <s id="b.2CO.10.16.3">Upa sidago ngomi mia manara kiaka o nyawa ma somoa manga manara ma daeraka kagena miaaka de ma ngale ka magena mia giliri masirete misimane.</s>
     </seg>
     <seg type="verse" id="b.2CO.10.17">
      <s id="b.2CO.10.17.1">Kanaga o Gikimoi Awi Jaji ma Buku ma rabaka isilelefoka itemo, "O nyawa la kanaga yodupa o giliri o kia bato isimane, de lebelaha ona magena isigiliri o kia naga o Jou waaakaka."</s>
     </seg>
     <seg type="verse" id="b.2CO.10.18">
      <s id="b.2CO.10.18.1">Sababu o nyawa kiaka o Jou waqehe qalohaka gena, upa ona lo kagena manga giliri masirete isimane, duma kanaga ona magena lo manga giliri gena ka Una wosimane.</s>
     </seg>
    </div>
    <div type="chapter" id="b.2CO.11">
     <seg type="verse" id="b.2CO.11.1">
      <s id="b.2CO.11.1.1">Tanu ngini de nia sabari ilamo la niise o kia naga ngohi asa tinidedemo nginika.</s>
      <s id="b.2CO.11.1.2">Ngaroko, ngohi manena ai giliri tosimane maro sutu tofuma, so tanu ngini de nia sabari ngohika.</s>
     </seg>
     <seg type="verse" id="b.2CO.11.2">
      <s id="b.2CO.11.2.1">Igogou, ngohi kanaga ai edekati qaloloha foloisi ilamo nginika, imatero de o Gikimoi lo kanaga Awi edekati qaloloha foloisi ilamo nginika bai!</s>
      <s id="b.2CO.11.2.2">Ngohi manena ma nonoma ngini tinidoto la ma Kristus ngini niwipiricaya, de tongongano ka Una niwipiricaya qaputuru.</s>
      <s id="b.2CO.11.2.3">Ngini gena maro o jojaru moi imabobaika de yanau moi.</s>
      <s id="b.2CO.11.2.4">De muna magena ngohi tomingosoka to una awi simaka, ena gena ma Kristus Awi simaka.</s>
     </seg>
     <seg type="verse" id="b.2CO.11.3">
      <s id="b.2CO.11.3.1">Duma ngohi foloi tohawateri, upa sidago ngini gena o nyawa inikulai so ngini ma Kristus niwipiricaya duma nia sininga igogou kawa.</s>
      <s id="b.2CO.11.3.2">Maro ongo Hawa iqoqomaka o ngihia ma cawaro wogaka de ma edekati qatorou so imibaja de moturaka.</s>
     </seg>
     <seg type="verse" id="b.2CO.11.4">
      <s id="b.2CO.11.4.1">Iqomaka, ngomi ma ngale o Yesus minidoto qabolo nginika, de ngini lo o Gurumi Qatetebi niwimakeka, de lo o habari qaloloha ngini niopiricayaka.</s>
      <s id="b.2CO.11.4.2">Duma o orasi manena naga de ngohi tanakoka ngini kanaga ma ngale o Yesus ma somoali, o nyawa inidodoto gena, nisanangi so niaqehe qaloha.</s>
      <s id="b.2CO.11.4.3">De ngini lo nimasidailako niaqehe qaloha o kuasa ma somoali de lo niopiricaya o habari ma somoano.</s>
     </seg>
     <seg type="verse" id="b.2CO.11.5">
      <s id="b.2CO.11.5.1">So nakoso ngini niiseka o bi sosulo ma somoano ona magena yahino la kagena manga ronga masirete isilamo, de ngohi tongongano o orasi manena ngini lo asa to ngohi ai demo niise, sababu ngohi foloi iceke de ona magena ngohi toholu bai!</s>
     </seg>
     <seg type="verse" id="b.2CO.11.6">
      <s id="b.2CO.11.6.1">Ngaroko igogou ngohi gena o nyawa manga simaka tobicara tocawarowa, duma ngohi lo tofumawa.</s>
      <s id="b.2CO.11.6.2">Ce!</s>
      <s id="b.2CO.11.6.3">Ngohi igogou o dodoto itotiai tanakoka.</s>
      <s id="b.2CO.11.6.4">De komagena iqomaka to ngomi mia manara moi-moi gena qangodu ma rabaka ngini masirete niise de lo niakeleloka.</s>
     </seg>
     <seg type="verse" id="b.2CO.11.7">
      <s id="b.2CO.11.7.1">Ma orasi iqomaka ngohi o habari qaloloha tinisihabari nginika, de ngohi asa ma moi waasi o gaji sutu togolo nginika.</s>
      <s id="b.2CO.11.7.2">Ngohi tomahadoku la asa o manara ma somoa tomasari la ngini gena aku nia dorou ma rabano tinitide.</s>
      <s id="b.2CO.11.7.3">Awadede!</s>
      <s id="b.2CO.11.7.4">Komagena de ngini nitemo ngohi gena isala.</s>
     </seg>
     <seg type="verse" id="b.2CO.11.8">
      <s id="b.2CO.11.8.1">Ma orasi ngohi kanaga nia kotaka la ngini tiniriwo, de o bi doku ma somoa manga gogobu ona magena o pipi isidingo ngohika.</s>
      <s id="b.2CO.11.8.2">Gena aku potemo ona gena tasirugi la ma ngale ngini tinileleani.</s>
     </seg>
     <seg type="verse" id="b.2CO.11.9">
      <s id="b.2CO.11.9.1">O orasi magenaka ngaroko ngohi kanaga de ai kurangi, lebelaha upa he o pipi togolo nginika.</s>
      <s id="b.2CO.11.9.2">Sababu ai kurangi o kia bato gena o nyawa ipipiricaya ona magena o Makedonia ma daeraka de yahino asa ihike ngohika.</s>
      <s id="b.2CO.11.9.3">Ngohi tomajaga la o orasi magena upa nginika togolo, ma ngale ngini gena upa he tinisitubuso.</s>
      <s id="b.2CO.11.9.4">Orasi manena de isikahika, ngohi lo asa taaka komagena, la upa nginika togolo.</s>
     </seg>
     <seg type="verse" id="b.2CO.11.10">
      <s id="b.2CO.11.10.1">Maro ma Kristus Awi demo kanaga itiaika, komagena lo to ngohi ai demo magena itiaika.</s>
      <s id="b.2CO.11.10.2">Komagena so igogou ma ngale upa ngini tinigolo gena, asa ngohi ifatiwa la ngohi ai giliri tosimane o Akhaya ma daera ma sigilolika.</s>
     </seg>
     <seg type="verse" id="b.2CO.11.11">
      <s id="b.2CO.11.11.1">Nagala ngini kanaga nitemo ngohi ngini tinigolowa, sababu ngini gena ngohi tinidodarawa.</s>
      <s id="b.2CO.11.11.2">Komagenawa!</s>
      <s id="b.2CO.11.11.3">O Gikimoi masirete wanako igogou ngohi ngini tinidodara bai!</s>
     </seg>
     <seg type="verse" id="b.2CO.11.12">
      <s id="b.2CO.11.12.1">So ngohi ai edekati lo o gaji nginika tinigolowa gena igogou tacoho, la ma ngale o bi sosulo ma somoa ona magena yaakuwa manga giliri isimane itemo ona manga manara imatero de ngomi mia manara.</s>
     </seg>
     <seg type="verse" id="b.2CO.11.13">
      <s id="b.2CO.11.13.1">O bi sosulo ona magena o sosulo ikokulai.</s>
      <s id="b.2CO.11.13.2">Ona nia sidongirabaka imanara, imasitero maro ona igogou ma Kristus Awi sosulo, ena momongo ona ka yokokulai.</s>
     </seg>
     <seg type="verse" id="b.2CO.11.14">
      <s id="b.2CO.11.14.1">Ngaroko, ona manga manara komagena lo ngomi miahairaniwa, sababu o Iblis masirete aku womatagali la wodadi de womasitero maro o malaikat moi o sorogano o nita waaaho.</s>
     </seg>
     <seg type="verse" id="b.2CO.11.15">
      <s id="b.2CO.11.15.1">So upa he ngone pohairani, nakoso o Iblis awi nyawa wileleleani ona magena inasihaga so idadi maro o nyawa o Gikimoi wileleleani itotiai.</s>
      <s id="b.2CO.11.15.2">Ma dodoguka, done asa ona yafanggali de o sangisara kiaka isitetero de to ona manga manara ma sopo.</s>
     </seg>
     <seg type="verse" id="b.2CO.11.16">
      <s id="b.2CO.11.16.1">So, maro iqomaka totemo, ngaroko ngohi ai demo manena maro tofufuma moi, duma tanu ngohi niqehe qaloha, la ngohi manena hitilahi ka ma cunu ai giliri tosimane.</s>
      <s id="b.2CO.11.16.2">Upa nitemo ngohi igogou tofufuma.</s>
      <s id="b.2CO.11.16.3">Duma nakoso kanaga ngini ma binuka la nitemo ngohi tofufuma de ngohi lo niqehe qaloha la maro o bi sosulo ikokulai ona magena, komagena lo ngohi hitilahi ka ma cunu ai giliri masirete tosimane.</s>
     </seg>
     <seg type="verse" id="b.2CO.11.17">
      <s id="b.2CO.11.17.1">Igogou, nakoso ngohi kanena ai giliri masirete tosimane gena, o Jou ngohi woisulowa la tobicara komagena, duma ngohi ai bicara kiaka ai giliri tosimamane magena maro ka o nyawa tofufuma moi.</s>
     </seg>
     <seg type="verse" id="b.2CO.11.18">
      <s id="b.2CO.11.18.1">O nyawa ma somoa yadala manga giliri masirete isimane, gena ma ngale idedemo o kia naga moi yamanara de manga buturu masirete, so komagena lo ngohi asa ai giliri masirete tosimane.</s>
     </seg>
     <seg type="verse" id="b.2CO.11.19">
      <s id="b.2CO.11.19.1">Hika bai!</s>
      <s id="b.2CO.11.19.2">Takelelo to ngini de nia sabari o nyawa ifufumaka, ena gena o bi sosulo ikokulaika, sababu ngini nitemo foloi nicawaro.</s>
     </seg>
     <seg type="verse" id="b.2CO.11.20">
      <s id="b.2CO.11.20.1">Ena gena, ngini lo de nia sabari o nyawaka nakoso ona inikuasa la niaka maro o gilalo, de inibaja eko inisihaga, de imasihie ona foloi iqoku de ngini eko lo iningangapo bai!</s>
     </seg>
     <seg type="verse" id="b.2CO.11.21">
      <s id="b.2CO.11.21.1">Ce!</s>
      <s id="b.2CO.11.21.2">Ngomi he mimaqe kawa de mitemo, maro ona magena imasihihie so manga manara magena upa he miaaka nginika.</s>
      <s id="b.2CO.11.21.3">Duma nakoso kanaga ona lo yobarani manga giliri masirete isimamane, de ngohi lo aku tobarani ai giliri masirete tosimane bai!</s>
      <s id="b.2CO.11.21.4">We!</s>
      <s id="b.2CO.11.21.5">Ngohi manena naga tobicara maro ka o nyawa ifufuma, so hika ai giliri masirete moi-moi tosingangasu maro komanena:</s>
     </seg>
     <seg type="verse" id="b.2CO.11.22">
      <s id="b.2CO.11.22.1">Idodooha ona gena o Yahudika ma nyawa.</s>
      <s id="b.2CO.11.22.2">Ngohi lo o Yahudika ma nyawa.</s>
      <s id="b.2CO.11.22.3">Ona gena o Israelka ma nyawa?</s>
      <s id="b.2CO.11.22.4">Ngohi lo o Israelka ma nyawa.</s>
      <s id="b.2CO.11.22.5">Ona gena o Abraham awi ngopa de awi danoku?</s>
      <s id="b.2CO.11.22.6">Ngohi lo o Abraham awi ngopa de awi dano moi.</s>
     </seg>
     <seg type="verse" id="b.2CO.11.23">
      <s id="b.2CO.11.23.1">Ona gena ma Kristus Awi nyawa wileleleani?</s>
      <s id="b.2CO.11.23.2">(We!</s>
      <s id="b.2CO.11.23.3">Ai demo gena maro o nyawa witotogosa moi.)</s>
      <s id="b.2CO.11.23.4">Ngohi igogou ma Kristus Awi nyawa ileleleani ifoloi qaloha de ona yangodu bai!</s>
      <s id="b.2CO.11.23.5">Ngohi tomanara ifoloi.</s>
      <s id="b.2CO.11.23.6">Ngohi isingosa o bui ma rabaka isidadu-dadu.</s>
      <s id="b.2CO.11.23.7">Ngohi ingangapo foloi de lo mamoi-mamoi he dangade tosone bai!</s>
     </seg>
     <seg type="verse" id="b.2CO.11.24">
      <s id="b.2CO.11.24.1">O Yahudika ma nyawa gena kanaga o ngangapo ngai moruwange de siwo ngohika isingapo, magena sidago isipara lo ma motoha.</s>
     </seg>
     <seg type="verse" id="b.2CO.11.25">
      <s id="b.2CO.11.25.1">O Romaka ma nyawa de o gota ngohi isingangapo, komagena iaka sidago isipara lo ma saange.</s>
      <s id="b.2CO.11.25.2">Ma moiku de o teto ngohi isipapaka ma ngale itooma.</s>
      <s id="b.2CO.11.25.3">O teoka so kiaka ngohi kanaga o deru ma rabaka de itorihi gena mia deru lo iletaka, magena idadi sidago isipara lo ma saange, de lo o wange moi de o putu moi ngohi lo kanaga o teoka iqasi-qasi.</s>
     </seg>
     <seg type="verse" id="b.2CO.11.26">
      <s id="b.2CO.11.26.1">Ma para ma dala ngohi ai dodagi ma rabaka tobodito.</s>
      <s id="b.2CO.11.26.2">Kanaga o bi nguuhi.</s>
      <s id="b.2CO.11.26.3">Kanaga o nyawa ikokoora.</s>
      <s id="b.2CO.11.26.4">Kanaga o Yahudika ma nyawa de lo o Yahudika ma nyawa yasowo gena ngohi isangisara.</s>
      <s id="b.2CO.11.26.5">Kanaga ngohi tobodito o bi dokuka, de o doku ma soaka, de lo o teoka.</s>
      <s id="b.2CO.11.26.6">Kanaga lo ngohi tobodito o bi nyawa manga sidongirabaka kiaka isihaga itemo ona o nyawa ipipiricaya.</s>
     </seg>
     <seg type="verse" id="b.2CO.11.27">
      <s id="b.2CO.11.27.1">To ngohi ai gia ma manara gena foloi ilamo de qatubuso.</s>
      <s id="b.2CO.11.27.2">Ma para idala idadiwa ngohi tomaidu, tooqo, eko toudo.</s>
      <s id="b.2CO.11.27.3">Ma para idala lo ngohi isapi, ialo, de lo ai baju ikurangi.</s>
     </seg>
     <seg type="verse" id="b.2CO.11.28">
      <s id="b.2CO.11.28.1">De lo ma binukali, ngohi de ai momoku qatotubuso gena o wange isigeto-geto tohawateri, tasininga o gogobu o bi doku qangoduka.</s>
     </seg>
     <seg type="verse" id="b.2CO.11.29">
      <s id="b.2CO.11.29.1">Nakoso kanaga o dodiao ipipiricaya de manga buturu ikurangi, manga buturu ikukurangi gena ngohi lo tamalo.</s>
      <s id="b.2CO.11.29.2">Nakoso kanaga ona ma binuka o dorouku itura, ngohi lo ai sininga ipeleso.</s>
     </seg>
     <seg type="verse" id="b.2CO.11.30">
      <s id="b.2CO.11.30.1">Nakoso ngohi gena bilasu ai giliri tosimane, de ngohi asa ka tosimane ai buturu sutu ikurangi.</s>
     </seg>
     <seg type="verse" id="b.2CO.11.31">
      <s id="b.2CO.11.31.1">To ngohi ai demo gena itiaika, ngohi itodamatowa.</s>
      <s id="b.2CO.11.31.2">O Jou Yesus ma Baba, gena o Gikimoi, Una magena wanako bai!</s>
      <s id="b.2CO.11.31.3">Hika Awi ronga posilamo ka sidutu ikakali!</s>
     </seg>
     <seg type="verse" id="b.2CO.11.32">
      <s id="b.2CO.11.32.1">Ma orasi ngohi kagena o Damsyik ma kotaka, de ma gubernur kiaka o Kolano Aretas wisitatapu la una wokokuasa, una magena wodupa ngohi itooma.</s>
      <s id="b.2CO.11.32.2">So una awi prajurit wasulo la o kota ma bi ngoraka yojaga la ngohi itago.</s>
     </seg>
     <seg type="verse" id="b.2CO.11.33">
      <s id="b.2CO.11.33.1">Duma to ngohi ai dodiao gena o karajaku ingado la o kota ma boberesu ma duduka kugena ma busuneku isiha de isiguti, so aku toloqaka.</s>
     </seg>
    </div>
    <div type="chapter" id="b.2CO.12">
     <seg type="verse" id="b.2CO.12.1">
      <s id="b.2CO.12.1.1">Igogou, ngone nanga giliri masirete posilalamo gena, kanaga ma faida ihiwa.</s>
      <s id="b.2CO.12.1.2">Duma ngaroko komagena, ngohi ai giliri masirete asa ka tosilamo.</s>
      <s id="b.2CO.12.1.3">Ma nonomaka, ngohi asa tinidedemo nginika o bi gogelelo kiaka o Jou woisikelelo ngohika.</s>
     </seg>
     <seg type="verse" id="b.2CO.12.2">
      <s id="b.2CO.12.2.1">Ngohi tanakoka, o taungu mogiowo de iha ipasaka kanaga o nyawa yanau ma Kristus wipipiricaya moi witide idaku o Gikimoi Awi riho o sorogaka.</s>
      <s id="b.2CO.12.2.2">Ngohi tanakowa nakoso igogou awi rohe yatide eko hiwa so ka cawali o kia naga moi wisikelelo.</s>
      <s id="b.2CO.12.2.3">Ka ka o Gikimoi wanako.</s>
     </seg>
     <seg type="verse" id="b.2CO.12.3">
      <s id="b.2CO.12.3.1">Ngaroko, ngohi tanakowa nakoso una kagena de awi rohe eko hiwa de ka o Gikimoi wanako, duma ngohi manena igogou tanako</s>
     </seg>
     <seg type="verse" id="b.2CO.12.4">
      <s id="b.2CO.12.4.1">una magena kanaga witide idaku o riho moika, kiaka qaloha icarawa gena isironga o Firdaus.</s>
      <s id="b.2CO.12.4.2">Kagena de una woise o demo kiaka ngone o nyawa podedemo de poise gena idadiwa.</s>
     </seg>
     <seg type="verse" id="b.2CO.12.5">
      <s id="b.2CO.12.5.1">So itiaika, ma ngale o nyawa moi la kanaga de awi gogelelo komagena, una magena awi giliri tosimane.</s>
      <s id="b.2CO.12.5.2">Duma nako ai giliri gena, ngohi tosimane toholu, ka cawali to ngohi ai buturu ma kurangi bato.</s>
     </seg>
     <seg type="verse" id="b.2CO.12.6">
      <s id="b.2CO.12.6.1">Nakoso ngohi lo todupa ai giliri tosimane gena, idadiwa potemo ngohi tobicara maro tofufuma moi, duma igogou ai giliri o kia naga tosimamane gena asa itiaika.</s>
      <s id="b.2CO.12.6.2">Duma ai giliri masirete tosimane gena asa todupawa.</s>
      <s id="b.2CO.12.6.3">Upa sidago ma orasi ai jarita magena o nyawa yoise, de ona ai giliri magena yosimane.</s>
      <s id="b.2CO.12.6.4">Nakoso o nyawa la kanaga yodupa ai giliri yosimane, de ona magena bilasu ka ai manara yanano de ai demo yoise.</s>
     </seg>
     <seg type="verse" id="b.2CO.12.7">
      <s id="b.2CO.12.7.1">So ma ngale ngohi ai gogelelo qangodu gena qaloha icarawa, so o Gikimoi woihike ngohika o sangisara ma rupa moi, la idadiwa ngohi tomasihie.</s>
      <s id="b.2CO.12.7.2">O sangisara gena maro o totopo moi to ngohi ai lakeka, de lo maro o Iblis ma sosulo moi ngohi isisususa.</s>
     </seg>
     <seg type="verse" id="b.2CO.12.8">
      <s id="b.2CO.12.8.1">Ngohi towibaja de togolo o Jouka sidago tosipara lo ma saange la o sangisara magenano Una woipalako.</s>
     </seg>
     <seg type="verse" id="b.2CO.12.9">
      <s id="b.2CO.12.9.1">Duma Una wotemo ngohika, "Hiwa!</s>
      <s id="b.2CO.12.9.2">Ngohi Ai laha ngonaka gena yaadoka.</s>
      <s id="b.2CO.12.9.3">Sababu nakoso ngona ani buturu gena ikurangi, de to Ngohi Ai kuasa ilalamo magena asa foloisi imanara ngonaka."</s>
      <s id="b.2CO.12.9.4">Komagena so ngohi manena asa kanaga de ai nalika, la ngohi ai giliri tosimane kiaka ai buturu ikukurangi gena isikelelo, sababu nakoso ngohi iputuruwa, de igogou ma Kristus Awi kuasa gena kanaga imanara ngohika.</s>
     </seg>
     <seg type="verse" id="b.2CO.12.10">
      <s id="b.2CO.12.10.1">So nakoso ngohi ai buturu ikurangi, de ngohi gena asa tosanangi.</s>
      <s id="b.2CO.12.10.2">Ngohi tosanangi nakoso ai ronga ma dorou yogaka eko ngohi de ai kurangi, de lo nakoso ngohi o sangisara de o susa ma rabaka ma ngale ma Kristus gena towipiricaya qaputuru.</s>
      <s id="b.2CO.12.10.3">Sababu nakoso ngohi kanaga de ai buturu sutu ikurangi, de ma Kristus Awi kuasa asa ngohi isiputuruka.</s>
     </seg>
     <seg type="verse" id="b.2CO.12.11">
      <s id="b.2CO.12.11.1">To ngohi ai demo kangano manena, kiaka ai giliri tosimamane gena, maro o nyawa wofufuma moi awi demo.</s>
      <s id="b.2CO.12.11.2">Duma ma ngale ngini so ngohi bilasu totemo komagena.</s>
      <s id="b.2CO.12.11.3">Igogou de itiai la ngini gena ngohi nigiliri bai!</s>
      <s id="b.2CO.12.11.4">Nakoso ngohi gena ai faida ihiwa gena, qadoohawa.</s>
      <s id="b.2CO.12.11.5">Sababu nako ngohi isitero de o bi sosulo ma somoa ona magena, ngaroko manga ronga masirete isilalamo, duma ngohi asa ai kurangi moi lo ihiwa.</s>
     </seg>
     <seg type="verse" id="b.2CO.12.12">
      <s id="b.2CO.12.12.1">Ena gena, ma orasi ngohi kagena nginika, de ai sabari ilamo so ngohi o bi nonako taakaka, kiaka isinako itiai ngohi gena o Jou Yesus Awi sosulo moi.</s>
      <s id="b.2CO.12.12.2">Komagena ngohi taaka o nonako ihahairani la o Gikimoi Awi kuasa nginika tinisikelelo.</s>
     </seg>
     <seg type="verse" id="b.2CO.12.13">
      <s id="b.2CO.12.13.1">So maro o bi moi-moi magena o bi gogobu ma somoaka lo taaakaka, qangodu magena lo asa nginika taakaka.</s>
      <s id="b.2CO.12.13.2">Ka cawali o kia naga moili kanaga taaka waasi, ena gena o gaji nginika togolowa bai!</s>
      <s id="b.2CO.12.13.3">Nako ngohi taaka waasi komagena gena, idodooha.</s>
      <s id="b.2CO.12.13.4">Ngini niosininga ngohi o sala moi taaka, eko hiwa.</s>
      <s id="b.2CO.12.13.5">We!</s>
      <s id="b.2CO.12.13.6">Ihiwa bai!</s>
     </seg>
     <seg type="verse" id="b.2CO.12.14">
      <s id="b.2CO.12.14.1">Nimasosininga.</s>
      <s id="b.2CO.12.14.2">O orasi manenaka ngohi tomasidailako la ma para ma saangeka tahika ngini tinikurumi, de igogou ngohi asa o gaji moi lo upa togolo nginika.</s>
      <s id="b.2CO.12.14.3">O kia naga ngohi tasasari gena, upa nitemo nia arata, duma ma ngale ngini tinisari la asa ngohi niqehe qaloha kali.</s>
      <s id="b.2CO.12.14.4">Sababu o ngopa-ngopa yasowo bilasu o arata yadiahi ma ngale o dodihimoka, duma cawali o dodihimo bilasu o arata yadiahi ma ngale o ngopa-ngopaka.</s>
     </seg>
     <seg type="verse" id="b.2CO.12.15">
      <s id="b.2CO.12.15.1">So ngohi de ai nalika asa o kia de maena ngohika sidago lo ai rohe qangodu, magena ngohi masirete lo aku ngini tinihike.</s>
      <s id="b.2CO.12.15.2">Dede!</s>
      <s id="b.2CO.12.15.3">Kanaga ai dodara nginika ngaroko komagena, duma ngini gena nia dodara ngohika gena ka qacekesi.</s>
     </seg>
     <seg type="verse" id="b.2CO.12.16">
      <s id="b.2CO.12.16.1">Ngini masirete nianakoka, ma moi waasi ma ngale ngohi ai oho ma kurangi gena ngini tinisimoku.</s>
      <s id="b.2CO.12.16.2">Duma kanaga o nyawa itemo, ngohi gena tinisihahaga maro o nyawa icocawaro moi.</s>
      <s id="b.2CO.12.16.3">Ona lo itemo ngohi ngini tinikulaika la o pipi tomamake.</s>
     </seg>
     <seg type="verse" id="b.2CO.12.17">
      <s id="b.2CO.12.17.1">Hiwa!</s>
      <s id="b.2CO.12.17.2">Ngini nianakoka, o bi nyawa tasididingo nginika, manga sidongirabano gena moi lo yahiwa ngini inisihaga so ngohi o pipi tamake.</s>
     </seg>
     <seg type="verse" id="b.2CO.12.18">
      <s id="b.2CO.12.18.1">Ngohi iqomaka o Titus towibaja de togolo unaka la una wotagi winikurumi kali nginika, de kanaga lo o dodiao wopipiricaya moili una magena towisulo la una womote.</s>
      <s id="b.2CO.12.18.2">Idodooha o Titus una magena ngini winisihagaka.</s>
      <s id="b.2CO.12.18.3">Komagenawa bai!</s>
      <s id="b.2CO.12.18.4">Ngini masirete nianakoka, ngomi misinoto kanaga mimasininga moi de lo mia manara ka imaketeroli.</s>
     </seg>
     <seg type="verse" id="b.2CO.12.19">
      <s id="b.2CO.12.19.1">Upa sidago nitemo gena maro komanena: ngomi mia demo moi-moi qangodu o surati manena ma rabaka ma ngale ngomi masirete miasinako itiai.</s>
      <s id="b.2CO.12.19.2">Ai dodiao tinidododara, o bi moi-moi qangodu manena gena mitemo sababu ngomi de ma Kristus mimarimoika de o Gikimoi masirete lo kanaga ngomi wominanano.</s>
      <s id="b.2CO.12.19.3">O bi moi-moi kiaka miaaakaka gena, ngomi miaaka la ma ngale to ngini nia piricaya magena asa misiputuru.</s>
     </seg>
     <seg type="verse" id="b.2CO.12.20">
      <s id="b.2CO.12.20.1">Ngohi totemo komagena, sababu ngohi tohawateri upa sidago, nakoso ngohi done tahika nginika la ngini tinimake, de kagena nginika maro o kia ngohi tongongano gena ihiwa, de ngohi lo ai sininga nginika gena asa maro ngini niongongano gena ihiwa.</s>
      <s id="b.2CO.12.20.2">Upa sidago ma orasi ngini tinimake, de ngini gena nimatekekangamo, eko nimatekedoosa, eko nimatekeduhudu de nimatekesikoholu.</s>
      <s id="b.2CO.12.20.3">Upa sidago ma orasi ngini tinimake, de ngini gena nia ronga ma dorou nimatekekagaka, eko lo nimacaralamo de nimatekeruwahe.</s>
     </seg>
     <seg type="verse" id="b.2CO.12.21">
      <s id="b.2CO.12.21.1">Ngohi tohawateri upa sidago, nakoso ngohi tahika kali nginika, de ngini nia simaka o Gikimoi asa ngohi woisimaqe.</s>
      <s id="b.2CO.12.21.2">Upa sidago ngohi toari ma ngale ngini nia sidongirabano kanaga nidala o dorou niaakasi.</s>
      <s id="b.2CO.12.21.3">Sababu ngini gena nimatoba de nimatoduba waasi nia dorou iqoqomano, gena nisundali de o nyafusu ma dorou niaaka, de o moi-moi qatotorou niodupa sidago lo nia rohe maro ka o haiwani so o maqe gena niodupa niaaka.</s>
     </seg>
    </div>
    <div type="chapter" id="b.2CO.13">
     <seg type="verse" id="b.2CO.13.1">
      <s id="b.2CO.13.1.1">De manena so he ma para ma saangeka ngohi tahika ngini tinikurumi.</s>
      <s id="b.2CO.13.1.2">Kanaga o Gikimoi Awi Jaji ma Buku ma rabaka isilelefoka itemo, "Nakoso o nyawa moi ona de manga sala eko hiwa gena yatailako, bilasu kanaga o saksi yasinoto eko yaruwangeka la ma ngale ona magena manga demo gena imaketero, la o hali magena aku isitatapu."</s>
     </seg>
     <seg type="verse" id="b.2CO.13.2">
      <s id="b.2CO.13.2.1">Ma orasi ipapasaka, ma para ma sinotoka de ngohi kanaga nginika, de o dorou yaaaka ona magenaka ngohi asa tasisitiari.</s>
      <s id="b.2CO.13.2.2">So o orasi manenali ngaroko ngohi kanena de ma soa ikuruka, to ngohi ai sitiari gena asa tapeto kali ona magenaka de lo ngini ningoduka.</s>
      <s id="b.2CO.13.2.3">Ena gena, ma orasi done ngohi tomasidiado nginika, de nakoso ngini la kanaga o dorou niaaakasi, ngohi asa tinigalusiri kawa, duma igogou tinifanggali de o dorou.</s>
     </seg>
     <seg type="verse" id="b.2CO.13.3">
      <s id="b.2CO.13.3.1">Magena maro nia gogolo iqomaka gena, o nonako moi isikelelo igogou ngohi ma Kristus woisuloka la Awi demo tosingangasu.</s>
      <s id="b.2CO.13.3.2">So nakoso ngohi o nyawa ma dorou tafanggali de o dorou, de ngini asa nianako igogou ngohi gena tomadadi ma Kristus Awi uru ma dagali bai!</s>
      <s id="b.2CO.13.3.3">Sababu ma Kristus Awi sitiari kiaka ngohi tinisidodiado nginika gena ma buturu ikurangi gena ihiwa, duma Awi kuasa magena igogou ngini masirete asa niamalo.</s>
     </seg>
     <seg type="verse" id="b.2CO.13.4">
      <s id="b.2CO.13.4.1">Ma orasi ma Kristus wisidasangahadika gena, igogou Awi buturu kanaga sutu ikurangi.</s>
      <s id="b.2CO.13.4.2">Duma Una lo asa wisioho kali sababu o Gikimoi Awi kuasa.</s>
      <s id="b.2CO.13.4.3">Komagena lo ngomi kanaga de mia buturu ikurangi, imatero de ma Kristus iqomaka.</s>
      <s id="b.2CO.13.4.4">Duma ngomi lo asa mioho de o Gikimoi Awi kuasa, imatero de ma Kristus, de nakoso ngomi done to ngini nia simaka, de o Gikimoi Awi kuasa womihihike ngomika gena ngini asa niakelelo.</s>
     </seg>
     <seg type="verse" id="b.2CO.13.5">
      <s id="b.2CO.13.5.1">Ai dodiao nipipiricaya, ngohi tongongano ngini asa nimatailako igogou ngini o Gikimoika niwipiricaya, eko hiwa.</s>
      <s id="b.2CO.13.5.2">Nia sininga masirete hika nianano.</s>
      <s id="b.2CO.13.5.3">Idodooha ngini nianako igogou o Yesus Kristus kanaga nia sininga ma rabaka, eko hiwa.</s>
      <s id="b.2CO.13.5.4">Awadede!</s>
      <s id="b.2CO.13.5.5">Upa sidago nia piricaya gena ka cawali nia uru ma kahika.</s>
     </seg>
     <seg type="verse" id="b.2CO.13.6">
      <s id="b.2CO.13.6.1">Ngohi tongangano ngini nianako qaboloka, igogou ngomi gena ma Kristus Awi sosulo.</s>
     </seg>
     <seg type="verse" id="b.2CO.13.7">
      <s id="b.2CO.13.7.1">Ngomi migolo o Gikimoika tanu ngini gena o dorou upa he niaaka.</s>
      <s id="b.2CO.13.7.2">Gena upa sidago mia ngale misikelelo ngomi gena igogou ma Kristus Awi sosulo.</s>
      <s id="b.2CO.13.7.3">Duma ngomi mia ngale ngini gena kanaga o loha niaaka qaputuru.</s>
      <s id="b.2CO.13.7.4">Ngaroko o nyawa ona magena kagena nagasi itemo ngomi ma Kristus Awi sosulo misowo gena, qadoohawa, hitilahi ngini o loha niaaka qaputuru.</s>
     </seg>
     <seg type="verse" id="b.2CO.13.8">
      <s id="b.2CO.13.8.1">Ngomi ma Kristus Awi sosulo gena aku ngini miniholu kawa, hitilahi ngini lo o dodoto itotiai niamote.</s>
      <s id="b.2CO.13.8.2">So ngomi miadupa ngini miniriwo la o dodoto itotiai niamote.</s>
     </seg>
     <seg type="verse" id="b.2CO.13.9">
      <s id="b.2CO.13.9.1">Ngomi kanaga de mia nalika, nakoso ngomi mia buturu sutu ikurangi, hitilahi ngini gena niputuruka.</s>
      <s id="b.2CO.13.9.2">Ngomi migolo o Gikimoika tanu ngini winiriwo la o loha niaaka qaputuru.</s>
     </seg>
     <seg type="verse" id="b.2CO.13.10">
      <s id="b.2CO.13.10.1">Komagena so ngohi tomasidiado waasi nginika, de o surati manena ngohi asa talefo, la ma orasi done kagena tomasidiado, de upa he de o kuasa o Jouno ngini nia gogoho ma dorou magena tositiai de lo ngohi he tiningamo kawa.</s>
      <s id="b.2CO.13.10.2">Sababu o Jou Awi kuasa woihike ngohika la ngini nia piricaya magena, upa tasisa, duma ka tosiputuru.</s>
     </seg>
     <seg type="verse" id="b.2CO.13.11">
      <s id="b.2CO.13.11.1">Ai dodiao nipipiricaya, ai demo ma dodogu talefoka tanu ngini nimore de ninali.</s>
      <s id="b.2CO.13.11.2">Hika nia gogoho nisitiai, de ai sitiari gena niaaka qaloha, de to ngini moi-moi nia sininga ma rabaka aku nisiketero la kagena naga lo cawali ka o rimoi de o sohi.</s>
      <s id="b.2CO.13.11.3">De o Gikimoino kanaga o dodara de o sanangi wonahihike, Una magena asa wogoge dede ngini.</s>
     </seg>
     <seg type="verse" id="b.2CO.13.12">
      <s id="b.2CO.13.12.1">To ngini nia salam de nia siboso lo tanu nimatekesidiado o nyawa moi de o nyawa moika.</s>
      <s id="b.2CO.13.12.2">De kanena o Gikimoi Awi nyawa yangodu manga salam idala yosidingo nginika.</s>
     </seg>
     <seg type="verse" id="b.2CO.13.13">
      <s id="b.2CO.13.13.1">Ngohi togolo tanu o Jou Yesus Kristus Awi laha asa foloi wodogo nginika, de o Gikimoi Awi dodara asa foloi wodogo nginika, de lo o Gurumi Qatetebi asa ngini winisirimoi so aku wogoge dede ngini ningoduka.</s>
      <s id="b.2CO.13.13.2">Sidago kanena.</s>
      <s id="b.2CO.13.13.3">Ngohi Paulus O Makedonia ma daeraka</s>
     </seg>
    </div>
   </div>
   <div type="book" id="b.GAL">
    <div type="chapter" id="b.GAL.1">
     <seg type="verse" id="b.GAL.1.2">
      <s id="b.GAL.1.2.1">Ngini o Yesus niwipipiricayaka o gogobu o bolumoi-bolumoi nigoge o Galatia ma daeraka.</s>
      <s id="b.GAL.1.2.2">Ngohi, Paulus, o surati moi tolefo nginika de ai dodiao ipipiricaya mingodu ona de ngohi mia salam minisidingo nginika.</s>
      <s id="b.GAL.1.2.3">Ngohi kanaga de ai manara moi ma ngale o Yesus Kristus gena o nyawaka tosihabari, magena upa nitemo ngohi gena o nyawa isulo eko upa nitemo ngohi gena o nyawa moi isitatapu la taaka.</s>
      <s id="b.GAL.1.2.4">Duma o Yesus Kristus de lo nanga Baba Gikimoi, Una o Yesus o sone ma rabano wisioho kali, asa ngohi isitatapuka maro o rasul moi de isulo la tosihabari o nyawaka.</s>
     </seg>
     <seg type="verse" id="b.GAL.1.3">
      <s id="b.GAL.1.3.1">Ngohi togolo o Gikimoi nanga Baba de o Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
     </seg>
     <seg type="verse" id="b.GAL.1.4">
      <s id="b.GAL.1.4.1">Sababu nanga Baba Gikimoi masirete Awi dupa so ma ngale to ngone nanga dorou gena ma Kristus Awi rohe wahike isone, la o nyawa o orasi manena o Gikimoi wihoholu, to ona manga dorou magena ma rabano asa ngone Una wonapalako.</s>
     </seg>
     <seg type="verse" id="b.GAL.1.5">
      <s id="b.GAL.1.5.1">Tanu o Gikimoi Una magena Awi ronga posilamo ka sidutu ikakali.</s>
      <s id="b.GAL.1.5.2">Amin.</s>
     </seg>
     <seg type="verse" id="b.GAL.1.6">
      <s id="b.GAL.1.6.1">Awa kodo!</s>
      <s id="b.GAL.1.6.2">Ngohi masirete ai sininga ma rabaka gena tomahairani.</s>
      <s id="b.GAL.1.6.3">Asitagala!</s>
      <s id="b.GAL.1.6.4">Ngaroko ngohi kadoka nginika de tinidongosa iteka waasi, de qadoohaso o Gikimoi gena ngini niwidongosa de niwiwosaka.</s>
      <s id="b.GAL.1.6.5">Una magena Awi sininga ka qaloha so, ngaroko ngini kanaga o dorou ma rabaka, duma nakoso ma Kristus niwipiricayaka o Gikimoi winiaso maro to Una Awi nyawa masirete.</s>
      <s id="b.GAL.1.6.6">De qadoohaso niamote o dodoto ma somoa moili, ngaroko o dodoto ma ngale ma Kristus gena ngohi tinisingangasu iqomaka.</s>
     </seg>
     <seg type="verse" id="b.GAL.1.7">
      <s id="b.GAL.1.7.1">O dodoto ma somoa moili magena upa lo nitemo o dodoto itotiai eko qaloloha.</s>
      <s id="b.GAL.1.7.2">Duma kanaga o nyawa yamuruo naga to ngini nia sininga ma raba yaruwahe de ona manga edekati lo o dodoto itotiai ma ngale ma Kristus gena yodupa yatagali.</s>
     </seg>
     <seg type="verse" id="b.GAL.1.8">
      <s id="b.GAL.1.8.1">Upa sidago kanaga ngomino moi eko lo o malaikat moi o sorogano la nginika nisingangasu o dodoto ma somoa moili de o dodoto o kia maro iqomaka ngomi minisingangasu qabolo nginika.</s>
      <s id="b.GAL.1.8.2">La nakoso idadi komagena, de o Gikimoi masirete Una asa ngomi eko lo o malaikat magegena watinga de womiumo o naraka ma rabaka.</s>
     </seg>
     <seg type="verse" id="b.GAL.1.9">
      <s id="b.GAL.1.9.1">So ngomi gena minidedemo iqomaka, so komagena o orasi manena de ngohi tinidedemo kali.</s>
      <s id="b.GAL.1.9.2">Nakoso kanaga o nyawa la nginika inisingangasu o dodoto ma somoa moili, so imaterowa de o dodoto o kia ngomi minihike iqoma nginika, de o Gikimoi masirete asa ona magena watinga de waumo o naraka ma rabaka.</s>
     </seg>
     <seg type="verse" id="b.GAL.1.10">
      <s id="b.GAL.1.10.1">Ngohi totemo komagena, sababu ngohi ai edekati ma ngale upa o nyawa manga dupa gena tamote.</s>
      <s id="b.GAL.1.10.2">Hiwa!</s>
      <s id="b.GAL.1.10.3">To ngohi ai edekati ma ngale o Gikimoi masirete Awi dupa gena tamote.</s>
      <s id="b.GAL.1.10.4">Upa sidago o bi moi-moi ngohi taaaka gena, kanaga ai edekatika ma ngale o nyawa gena ka ngohi idupa.</s>
      <s id="b.GAL.1.10.5">Nakoso to ngohi ai edekati la komagena, de ngohi ma Kristus Awi leleani moi isowo.</s>
     </seg>
     <seg type="verse" id="b.GAL.1.11">
      <s id="b.GAL.1.11.1">Ai dodiao nipipiricaya, ngohi tinidedemo nginika o habari ma ngale ma Kristus tinisingongangasuka gena, upa nitemo ma sihino gena o nyawa manga siningano.</s>
     </seg>
     <seg type="verse" id="b.GAL.1.12">
      <s id="b.GAL.1.12.1">De upa lo nitemo o nyawa moi woidoto ngohika.</s>
      <s id="b.GAL.1.12.2">Hiwa!</s>
      <s id="b.GAL.1.12.3">Duma o Yesus Kristus masirete Una asa o habari qaloloha magena woisimane ngohika.</s>
     </seg>
     <seg type="verse" id="b.GAL.1.13">
      <s id="b.GAL.1.13.1">Igogou!</s>
      <s id="b.GAL.1.13.2">Ngini niise qaboloka, ma orasi iqoqomaka ngohi o Yahudika ma nyawa manga bobita o Gikimoino maro o Musa walelefo gena tamote, ma ngale ai siningaka nagala taaka itiai so o bi moi-moi magegena ka taaka.</s>
      <s id="b.GAL.1.13.3">Komagena so idodooha ngohi o nyawa o Yesus wipipiricayaka de tasangisara qatubuso, ai edekati gena ona tasisa.</s>
     </seg>
     <seg type="verse" id="b.GAL.1.14">
      <s id="b.GAL.1.14.1">De nioiseka maro o gohiduuru yadala o Yahudika ma nyawa manga bobita o Gikimoino gena yaaka, komagena lo ngohi ifoloi taaka la nagala ai sininga itiai.</s>
      <s id="b.GAL.1.14.2">Komagena maro ai ete de topora manga adati de manga galepu gena tacoho qaputuru de magena tadoto tokaeli.</s>
     </seg>
     <seg type="verse" id="b.GAL.1.15">
      <s id="b.GAL.1.15.1">Ngaroko taaka komagena, duma ma orasi ngohi isibuo waasi, de o Gikimoi to Una Awi laha woihike ngohika, so woihirika de woiasoka la ma ngale Una asa towileleani.</s>
     </seg>
     <seg type="verse" id="b.GAL.1.16">
      <s id="b.GAL.1.16.1">So, ipasaka, de Una asa wositatapuka la bilasu ngohika isimane to Una Awi Ngopa gena naguuna, la ma ngale ngohi totagi Awi Ngopa magena towisihabari o Yahudika ma nyawa yasowo.</s>
      <s id="b.GAL.1.16.2">So ma orasi magegena ngohi asa o nyawa moika lo tomasano kawa eko totemo, "Tadodooha la o Gikimoi Awi Ngopa gena towisihabari."</s>
     </seg>
     <seg type="verse" id="b.GAL.1.17">
      <s id="b.GAL.1.17.1">De komagena lo ngohi asa totagiwa o Yerusalemka ma ngale o bi sosulo o Gikimoi wasitotatapu iqomaka, ona magena takurumi kasi.</s>
      <s id="b.GAL.1.17.2">Upa he o nyawa moi asa woidoto ngohika.</s>
      <s id="b.GAL.1.17.3">Duma ngohi asa ka totagi tokahika o Arab ma tonaka, qabolo de ngohi toliho kali o Damsyik ma kotaka.</s>
     </seg>
     <seg type="verse" id="b.GAL.1.18">
      <s id="b.GAL.1.18.1">So he o taungu saange ipasaka, de ngohi totagi takahie o Yerusalemye ma ngale de o Petrus gena mimarinako, de kagena unaka asa ngohi togoge sidago o wange mogiowo de motoha.</s>
     </seg>
     <seg type="verse" id="b.GAL.1.19">
      <s id="b.GAL.1.19.1">De o rasul ma binukali o Gikimoi wasitotatapuka, duma ngohi tamakewa, ka cawali o Yakobus, o Jou Yesus ma nongoru ma duhutu.</s>
     </seg>
     <seg type="verse" id="b.GAL.1.20">
      <s id="b.GAL.1.20.1">Ngohi ai demo moi-moi tinidelefo nginika gena, qangodu igogou de itiai.</s>
      <s id="b.GAL.1.20.2">De o Gikimoi lo woinako ngohi manena itodamatowa.</s>
     </seg>
     <seg type="verse" id="b.GAL.1.21">
      <s id="b.GAL.1.21.1">Kagena o Yerusalemka de ngohi asa tomajobo totagi o Siria ma daeraka de lo o Kilikia ma daeraka.</s>
     </seg>
     <seg type="verse" id="b.GAL.1.22">
      <s id="b.GAL.1.22.1">Komagena, ngaroko o bi gogobu ma Kristus wipipiricaya o Yudea ma daeraka, ona magena asa ngohi masirete gena imake waasi.</s>
     </seg>
     <seg type="verse" id="b.GAL.1.23">
      <s id="b.GAL.1.23.1">Ma ngale ngohi gena asa ona magena yogiise isidadu-dadu kanaga o nyawa itemo, "O nyawa una magena iqoqoma gena ngone wonasangisara de awi edekati gena wonasisaka, so ngone ma Kristus powipipiricayaka gena he powipiricaya kawa.</s>
      <s id="b.GAL.1.23.2">Duma ngaroko komagena, o orasi manena wonasangisara kawa de una lo o nyawa wosihohabari moi, o habari qaloloha ma ngale ma Kristus bilasu powipiricaya."</s>
     </seg>
     <seg type="verse" id="b.GAL.1.24">
      <s id="b.GAL.1.24.1">So ma orasi o bi gogobu yanako ma ngale to ngohi ai sininga itagalika, de ona magena o Gikimoi Awi ronga yogiliri de isilamo.</s>
     </seg>
    </div>
    <div type="chapter" id="b.GAL.2">
     <seg type="verse" id="b.GAL.2.1">
      <s id="b.GAL.2.1.1">So o taungu mogiowo de iha ipasa, de ngohi totagi takahie kali o Yerusalemye.</s>
      <s id="b.GAL.2.1.2">Kanaga ngohi de o Barnabas mitagi mimakomote de o Titus lo towingaho.</s>
     </seg>
     <seg type="verse" id="b.GAL.2.2">
      <s id="b.GAL.2.2.1">De o nyawa moi lo ngohi isulowa totagi, duma o Gikimoi Una masirete ngohi woisinako, so tanako bilasu ngohi totagi o Yerusalemye.</s>
      <s id="b.GAL.2.2.2">So kagena ngohi dede o gogobu manga bi roriri ona magegena asa mimatolomu o riho moika.</s>
      <s id="b.GAL.2.2.3">De kagena ai manara ma ngale o habari qaloloha o Yahudika ma nyawa yasowoka tasihabari so magena ngohi tasingangasu onaka.</s>
      <s id="b.GAL.2.2.4">Upa sidago ai manara iqoma taaka qaboloka de o orasi manena taaka kali gena, o roriri ona magena yangodu yaholu.</s>
     </seg>
     <seg type="verse" id="b.GAL.2.3">
      <s id="b.GAL.2.3.1">So ngaroko o Titus o Yahudika ma nyawa wisowo, duma una magena ai dodiao womomanara moi so ona upa he wigegego la una bilasu wisuna, ma ngale o Yahudika manga bobita o Gikimoino magena upa he wamote.</s>
     </seg>
     <seg type="verse" id="b.GAL.2.4">
      <s id="b.GAL.2.4.1">De komagena lo ma orasi mimatolomu o riho moika, kagena o nyawa yamuruo naga gena yodupa yagegego la o Yahudika ma nyawa yasowo bilasu imasuna kasi ma ngale manga sininga itiai o Gikimoika.</s>
      <s id="b.GAL.2.4.2">O bi nyawa ona magena, ma Kristus wipipiricayaka gena, yasihaga so iwosa to ngomi mia dolomu ma dongirabaka de imasipongoka, ona magena imisidadase la mia edekati aku yanako ma ngale imikalaki.</s>
      <s id="b.GAL.2.4.3">Sababu ngomi gena o Yesus Kristus miwipiricayaka, so o Yahudika manga bobita o Gikimoino upa he mipareta, so magena he miamote kawa ma ngale mia sininga itotiai o Gikimoika.</s>
      <s id="b.GAL.2.4.4">Ona manga edekati gena ma ngale bilasu ngomi o Yahudika manga bobita o Gikimoino magena miamote kali, maro o sapi moi ipopalakoka bilasu yapiliku kali.</s>
     </seg>
     <seg type="verse" id="b.GAL.2.5">
      <s id="b.GAL.2.5.1">Ngaroko komagena, to ona manga edekati gena ma moi waasi miamote de ngomi gena miholu, maro o prajurit bilasu manga lawangi ma edekati gena yamote iholu.</s>
      <s id="b.GAL.2.5.2">Ka ma ngale ngini gena ngomi bilasu o habari qaloloha ma diai magena miojaga, upa sidago ona magena yatagali.</s>
     </seg>
     <seg type="verse" id="b.GAL.2.6">
      <s id="b.GAL.2.6.1">Ngohi o gogobu manga roriri gena tasingangasuka, de ona asa ngohika upa igolo la ma ngale o habari ngohi tosihohabarika gena patagali.</s>
      <s id="b.GAL.2.6.2">Nakoso ona magena o nyawa yahoromati gena tadoohawa, sababu o Gikimoi gena wahiriwa manga jamani, so ngone o nyawa gena upa moi patide de moi pasikahuku.</s>
     </seg>
     <seg type="verse" id="b.GAL.2.7">
      <s id="b.GAL.2.7.1">Ona ngohi igolowa, duma o Yakobus, o Petrus, de lo o Yohanes ona magena asa igogou inako ka o Gikimoi ngohi woipiricaya so o habari qaloloha gena woihike ngohika, ma ngale totagi tosihabari o bi nyawa o Yahudika yasowo.</s>
      <s id="b.GAL.2.7.2">Gena ka imatero wisipiricaya o Petruska so o habari qaloloha gena wihikeli unaka, ma ngale wotagi wosihabari o Yahudi ma nyawaka.</s>
     </seg>
     <seg type="verse" id="b.GAL.2.8">
      <s id="b.GAL.2.8.1">Gena ma ngale o Gikimoi o Petrus wiaso, so o Petrus gena maro Awi sosulo moi ma ngale wotagi Awi habari wosihabari o Yahudi ma nyawaka.</s>
      <s id="b.GAL.2.8.2">Komagena lo o Gikimoi woiaso ngohi maro to Una Awi sosulo moi ma ngale totagi Awi habari tosihabari ona magena o nyawa o Yahudika yasowo.</s>
     </seg>
     <seg type="verse" id="b.GAL.2.9">
      <s id="b.GAL.2.9.1">So o roriri ona magena yamaloka o manara maro o kia kanaga o Gikimoi de Awi laha woihike ngohika.</s>
      <s id="b.GAL.2.9.2">Komagena so ona ngini niahohoromati maro nia roriri foloi yolamo gena, ona de ngohi de o Barnabas lo mimakocoho giaka.</s>
      <s id="b.GAL.2.9.3">La komagena isikelelo ona de ngomi mimatekefakati de mimarimoi maro o dodiao mimomanara, ma ngale ngomi gena mitagi o habari qaloloha misihabari o nyawa o Yahudika yasowo de o roriri ona magena yotagi o habari qaloloha yosihabari o Yahudi ma nyawaka.</s>
     </seg>
     <seg type="verse" id="b.GAL.2.10">
      <s id="b.GAL.2.10.1">Komagena de kanaga ona manga gogolo cawali ngai moi gena, ma ngale o Yahudika ma nyawa manga sidongirabaka la kiaka ona isususa gena tanu ngomi miariwo.</s>
      <s id="b.GAL.2.10.2">De magegena maro o kia naga moi ngohi todudupa so o orasi isigeto-geto gena taaka qaboloka.</s>
     </seg>
     <seg type="verse" id="b.GAL.2.11">
      <s id="b.GAL.2.11.1">Ngaroko komagena, ma orasi ngohi o Antiokhia ma kotaka, qabolo de o Petrus wahino de una asa o sala waaka, so ngohi bilasu o nyawa manga simaka de una towisidapano.</s>
     </seg>
     <seg type="verse" id="b.GAL.2.12">
      <s id="b.GAL.2.12.1">Sababu ma orasi o Petrus kagena o Antiokhiaka, de iqomaka una wodupa wooqo de ona o nyawa ma Kristus wipipiricaya o Yahudika ma nyawa yasowo.</s>
      <s id="b.GAL.2.12.2">Duma ma duuruka, o Yakobus o nyawa yamuruo naga o Yerusalemka wasulo la itagi o Antiokhiaka, de ma orasi ona imasidiado, de o Petrus una magena asa he wodupa kawa wooqo de o nyawa ipipiricaya o Yahudika yasowo.</s>
      <s id="b.GAL.2.12.3">Una wimodo, sababu o nyawa o Yakobus wasusulo gena yodupawa nakoso pooqo dede o nyawa ma Kristus wipipiricaya o Yahudika yasowo so imasuna waasi, gena yamotewa o Yahudika manga bobita o Gikimoino.</s>
     </seg>
     <seg type="verse" id="b.GAL.2.13">
      <s id="b.GAL.2.13.1">De o Petrus waaka komagena, so o Yahudika ma nyawa ma binuka o Antiokhiaka, ona magena lo asa yaaka, sidago o Barnabas una magena wisabatolo so o sala magegena lo asa una waaka.</s>
     </seg>
     <seg type="verse" id="b.GAL.2.14">
      <s id="b.GAL.2.14.1">Ma orasi kagena de asa ngohi tosihoda ona yangodu o Gikimoi Awi habari qaloloha magena yaaka he itiai kawa, de ngohi ona yangodu manga simaka de asa o Petruska totemo, "Ngaroko ngona gena o Yahudika ma nyawa moi, ngona iqomaka de ma dekaka maro o Yahudika ma nyawa nisowo so o Yahudika ma nyawa manga bobita o Gikimoino gena, o kia naga moi lo naaka kawa.</s>
      <s id="b.GAL.2.14.2">Nako komagena, de upa sidago ngona nagegego so o nyawa ipipiricaya o Yahudika yasowo, ona magena bilasu o Yahudika manga bobita o Gikimoino yamote la ma ngale manga sininga itiai o Gikimoika.</s>
      <s id="b.GAL.2.14.3">Ce!</s>
      <s id="b.GAL.2.14.4">Magena igogou o sala moi naakaka."</s>
     </seg>
     <seg type="verse" id="b.GAL.2.15">
      <s id="b.GAL.2.15.1">Ngomi gena mia sihino o Yahudika ma nyawa de upa mia sihino o nyawa o Yahudika yasowo, ona o Yahudika manga bobita o Gikimoino yamotewa so mitemo ona gena yatotorou.</s>
     </seg>
     <seg type="verse" id="b.GAL.2.16">
      <s id="b.GAL.2.16.1">Ngaroko komagena, duma ngomi lo o Yesus Kristus miwipiricayaka.</s>
      <s id="b.GAL.2.16.2">Sababu ngomi misihodaka o Gikimoi masirete asa waaka la o nyawa manga sininga gena itiai.</s>
      <s id="b.GAL.2.16.3">Upa he o Yahudika mia bobita o Gikimoino gena miamote, ka cawali o nyawa ona magegena la ma Kristus wipiricayaka.</s>
      <s id="b.GAL.2.16.4">O Gikimoi wotemo, "Upa o Yahudika manga bobita Ngohino gena yamote la asa Ngohi taaka o nyawa manga sininga itiai."</s>
      <s id="b.GAL.2.16.5">Komagena so ma ngale o Gikimoi waaka to ngomi mia sininga itiai gena, ngomi bilasu ma Kristus miwipiricaya, de upa he o Yahudika mia bobita o Gikimoino miamote.</s>
     </seg>
     <seg type="verse" id="b.GAL.2.17">
      <s id="b.GAL.2.17.1">Nakoso ngomi miwipiricayaka de kanaga o Yahudika mia bobita o Gikimoino gena miamote kawa, de ngomi lo asa imisitero igogou maro o nyawa yatotorou.</s>
      <s id="b.GAL.2.17.2">Komagena ngomi gena ka mimatero de o nyawa o Yahudika yasowo, ona lo o Yahudika mia bobita o Gikimoino yamotewa so aku mitemo ona yatotorou.</s>
      <s id="b.GAL.2.17.3">Duma nako mitemo komagena, de nagala o nyawa asa itemo ma ngale ma Kristus womisulo ngomika, so ngomi he o dorou miaakaka.</s>
      <s id="b.GAL.2.17.4">We!</s>
      <s id="b.GAL.2.17.5">Komagenawa.</s>
     </seg>
     <seg type="verse" id="b.GAL.2.18">
      <s id="b.GAL.2.18.1">Ngohi manena o Gikimoi waaka ai sininga itiaika, so o Yahudika manga bobita o Gikimoino todongosaka de tamote kawa, komagena so upa ngohi tamote kali ma ngale ai sininga itotiai taaka.</s>
      <s id="b.GAL.2.18.2">Imatero maro o tahu moi tarubaka so ioko kawa, duma done ngohi tosigoko kali.</s>
      <s id="b.GAL.2.18.3">Nakoso ngohi taaka komagena de igogou ngohi maro o sala moi asa taakaka.</s>
     </seg>
     <seg type="verse" id="b.GAL.2.19">
      <s id="b.GAL.2.19.1">Sababu ngohi manena maro o nyawa moi kanaga wosone de o bi moi-moi o duniaka waaka kawa de witingaka, komagena lo ngohi o Yahudika manga bobita o Gikimoino asa tamote kawa de tatingaka ma ngale o Gikimoi Una magena ngohi aku towileleani.</s>
      <s id="b.GAL.2.19.2">Magena imatero lo maro ma Kristus o sangahadika wosone de o bi moi-moi qangodu wadongosaka so wamake kawa, komagena lo ngohi ma ngale ai sininga itiai so o Yahudika manga bobita o Gikimoino todongosaka so tamake kawa.</s>
     </seg>
     <seg type="verse" id="b.GAL.2.20">
      <s id="b.GAL.2.20.1">Komagena so o orasi manena gena upa ngohi ai buturu masirete so ai sininga itiai, duma cawali de ma Kristus Awi oho ma buturu asa aku ai sininga itiai.</s>
      <s id="b.GAL.2.20.2">La ma ngale o orasi manena ngohi tooho de o Gikimoi Awi Ngopa towipiricayaka, la Una magena asa aku ai sininga itotiai gena waaka.</s>
      <s id="b.GAL.2.20.3">Sababu Una magena ngohi woidodara de ma ngale ngohi lo Una wodupa wosone.</s>
     </seg>
     <seg type="verse" id="b.GAL.2.21">
      <s id="b.GAL.2.21.1">Ngohi toholu totemo o kia naga o Gikimoi Awi laha so waaka de magena ma ngale lo ihiwa ngohika.</s>
      <s id="b.GAL.2.21.2">Nako ngone o nyawa o Yahudika manga bobita o Gikimoino magena pamote so o Gikimoi waaka nanga sininga itiai de, kodo, ma Kristus Una wosone gena ma ngale lo ihiwa ngoneka.</s>
     </seg>
    </div>
    <div type="chapter" id="b.GAL.3">
     <seg type="verse" id="b.GAL.3.1">
      <s id="b.GAL.3.1.1">Ilaha!</s>
      <s id="b.GAL.3.1.2">Totemo, ngaroko, idodooha ngini o Galatia ma nyawa, o Yesus Kristus o sangahadika wodupa wosone gena tinidoto qaboloka, duma nia sininga ma rabaka asa itiai waasi so ka isalasi.</s>
      <s id="b.GAL.3.1.3">Cedeke!</s>
      <s id="b.GAL.3.1.4">Nagala kanaga o nyawa gena to ngini nia siningaka igogou isigamamuka.</s>
     </seg>
     <seg type="verse" id="b.GAL.3.2">
      <s id="b.GAL.3.2.1">So komagena ngohi todupa ngini niosininga o Gurumi Qatetebi niamake gena, upa nitemo ma sababu o Yahudika manga bobita o Gikimoino niamote ma ngale niaaka nia sininga itotiai, duma ma sababu ngini asa o habari qaloloha niiseka de ma Kristus niwipiricayaka.</s>
     </seg>
     <seg type="verse" id="b.GAL.3.3">
      <s id="b.GAL.3.3.1">Qadoohaso cawali magegena de ngini nigamamuka.</s>
      <s id="b.GAL.3.3.2">Ce!</s>
      <s id="b.GAL.3.3.3">Ngini nifuma sidago nia sininga ma rabaka nitemo, ngaroko iqoma niwipiricayaka o Gikimoi de Awi Gurumi lo niamakeka so magena nia sininga waparetaka, duma ma duuruka de ngini asa nitemo nia buturu masirete so nagala aku nia sininga niapareta de niaaka foloisi qalohaka.</s>
     </seg>
     <seg type="verse" id="b.GAL.3.4">
      <s id="b.GAL.3.4.1">Ce!</s>
      <s id="b.GAL.3.4.2">Komagena ma faida ihiwa.</s>
      <s id="b.GAL.3.4.3">Tanu upa nimaaka komagena.</s>
      <s id="b.GAL.3.4.4">Ngaroko o nyawa nisisangisara ilamo de nia piricaya qaputurusi, duma nagala ngini nisihoda waasi, ena gena ka cawali o Gikimoi Awi Gurumi ma buturu.</s>
     </seg>
     <seg type="verse" id="b.GAL.3.5">
      <s id="b.GAL.3.5.1">Mutuwade hika nisihodaka la upa sababu o Yahudika manga bobita o Gikimoino niamote, duma ngini o Gikimoi Awi habari qaloloha gena niiseka de lo ma Kristus niwipiricayaka, so o Gikimoi Awi Gurumi asa wodupa winihike nginika de lo nia sidongirabaka o Gikimoi Awi nonako ihahairani waakaka.</s>
     </seg>
     <seg type="verse" id="b.GAL.3.6">
      <s id="b.GAL.3.6.1">Ngini bilasu niosininga ma ngale o Abraham una magena kanaga o Gikimoi Awi Jaji ma Bukuka isilelefo itemo, "O Abraham una magena o Jou wipiricayaka, so o Jou wotemo o Abraham gena awi sininga itiai Unaka."</s>
     </seg>
     <seg type="verse" id="b.GAL.3.7">
      <s id="b.GAL.3.7.1">O Gikimoi Awi demo komagena, so ngini bilasu nisihoda nakoso o nyawa la kanaga o Gikimoi wipiricayaka imatero maro o Abraham awi piricaya, ona magena igogou o Abraham awi ngopa de awi danoku.</s>
     </seg>
     <seg type="verse" id="b.GAL.3.8">
      <s id="b.GAL.3.8.1">De lo iqomaka o Gikimoi Awi Bukuka isilefo done o nyawa o Yahudika yasowo, nako Una wipiricayaka, done Una asa to ona manga sininga waaka itiai.</s>
      <s id="b.GAL.3.8.2">De iqoqoma Una o habari qaloloha asa o Abraham wisingangasuka wotemo, "Sababu ma ngale ngona done Ngohi asa o bangsa yangodu o duniaka Ai laha gena tasidumu."</s>
     </seg>
     <seg type="verse" id="b.GAL.3.9">
      <s id="b.GAL.3.9.1">Komagena so ngini aku nisihoda maro o Gikimoi wojaji o Abrahamka ma orasi una o Gikimoi wipiricayaka, komagena lo o Gikimoi asa Awi laha wosidumu o nyawa yangoduka nakoso ona magena wipiricaya Unaka.</s>
     </seg>
     <seg type="verse" id="b.GAL.3.10">
      <s id="b.GAL.3.10.1">Sababu nakoso o nyawa kanaga itemo "Nako ngohi ka cawali o Yahudika manga bobita moi-moi o Musa walelefo gena qangodu tamote, de asa ai sininga o Gikimoi waaka gena itotiai," ona magena o Gikimoi asa wakutuku.</s>
      <s id="b.GAL.3.10.2">Sababu ma ngale o nyawa la maro ona magegena Una wasisala qaboloka.</s>
      <s id="b.GAL.3.10.3">Una Awi Bukuka isilelefo, "O nyawa nakoso o Yahudika manga bobita o Gikimoino isilelefo o Buku ma rabaka la kanaga ngai moi yatilaku, de o Gikimoi asa ona wasisala lo qaboloka."</s>
     </seg>
     <seg type="verse" id="b.GAL.3.11">
      <s id="b.GAL.3.11.1">Komagena igogou o Gikimoi wositatapuka o nyawa la o Yahudika manga bobita o Gikimoino yamomoteka, ona magena manga sininga itotiai gena Una upa he waaka.</s>
      <s id="b.GAL.3.11.2">Sababu o Gikimoi Una masirete wotemo iqomaka, "O nyawa nakoso Ngohi ipiricayaka so manga sininga itiai gena Ngohi taakaka, de ona magenaka asa Ngohi tahike la ona yooho dede Ngohi ka sidutu ikakali."</s>
     </seg>
     <seg type="verse" id="b.GAL.3.12">
      <s id="b.GAL.3.12.1">Duma o ngeko o Yahudika manga bobita o Gikimoino yamote gena, imaterowa de o ngeko o Gikimoi powipiricaya.</s>
      <s id="b.GAL.3.12.2">Sababu ngone panakoka o Gikimoi Awi Bukuka isilelefo itemo, "O nyawa nakoso o bobita o Gikimoino moi-moi isilelefoka gena qangodu yaakaka, de ona magena asa o oho yamake, sababu o bobita moi-moi isusuloka gena ona yaakaka."</s>
      <s id="b.GAL.3.12.3">Komagena ngone o nyawa moi lo waali aku paaka itiai, sababu o bobita qangodu akuwa paaka, duma mamoi-mamoi ngone patilakuka.</s>
     </seg>
     <seg type="verse" id="b.GAL.3.13">
      <s id="b.GAL.3.13.1">Ngaroko o Gikimoi wakutuku o bi nyawa yangodu nakoso ona o Yahudika manga bobita o Gikimoino yaakawa, duma nakoso ngone la kanaga o Yahudika manga bobita o Gikimoino pamotewa, tanu Una upa wonakutuku.</s>
      <s id="b.GAL.3.13.2">Sababu ma Kristus Una magena asa to ngone nanga kutuku ma dagali, so ngaroko o bobita o Gikimoino itemoka, duma asa ngone inakutuku kawa de kanaga o bobita gena inapalakoka.</s>
      <s id="b.GAL.3.13.3">Gena igogou sababu iqoqoma o Musa walefoka wotemo, "O nyawa nakoso yatooma o sangahadika, de Gikimoi asa ona magena wakutuku qaboloka."</s>
     </seg>
     <seg type="verse" id="b.GAL.3.14">
      <s id="b.GAL.3.14.1">De ma ngale ma Kristus o bobita magenano ngone wonapalako komagena la o Gikimoi Awi laha wosidumu o Abrahamka, ma ngale magena so o bi bangsa ma nyawa yangodu o duniaka lo yamake.</s>
      <s id="b.GAL.3.14.2">De lo sababu ngone ma Kristus powipiricayaka, so o Gikimoi Awi Gurumi wonasijajaji magena lo pamakeka.</s>
     </seg>
     <seg type="verse" id="b.GAL.3.15">
      <s id="b.GAL.3.15.1">Ai dodiao nipipiricayaka, idodooha o Gikimoi wojaji o Abrahamka gena hika ngini ngohi tinisikelelo.</s>
      <s id="b.GAL.3.15.2">Hino la ngone posiade-ade de positero maro o kia naga moi de o orasi isigeto-geto asa idadika.</s>
      <s id="b.GAL.3.15.3">Nakoso o nyawa yasinoto de kanaga ma ngale o kia naga moi gena imatekekajajika de lo o jaji magena isitatapu lo qaboloka, ngaroko ona magena ka o nyawa, duma o nyawa nagoona bato yaakuwa o jaji magena yasisa eko lo o jaji magena yatagali.</s>
     </seg>
     <seg type="verse" id="b.GAL.3.16">
      <s id="b.GAL.3.16.1">So komagena lo ma orasi o Gikimoi wojaji o Abrahamka, de wosingangasu done asa o bi moi-moi idala wahike unaka de lo Una o Abraham awi ngopa de awi dano moiku.</s>
      <s id="b.GAL.3.16.2">Duma ma ngale ona yadala o Gikimoi wotemowa, cawali wotemo, "ani ngopa de ani dano moiku," gena ka ma ngale o nyawa womatetengo Una magegena ma Kristus.</s>
     </seg>
     <seg type="verse" id="b.GAL.3.17">
      <s id="b.GAL.3.17.1">De magegena ngohi ai edekati la o Gikimoi wijaji o Abrahamka de o jaji magena wositatapu qaboloka wotemo, "Igogou!</s>
      <s id="b.GAL.3.17.2">Ngohi Ai jaji ngonaka gena asa taganapuka."</s>
      <s id="b.GAL.3.17.3">Qabolo so o taungu 430 ipasaka, de ma ngale Una Awi bobita o nyawa bilasu yamote gena wahike.</s>
      <s id="b.GAL.3.17.4">Duma ngaroko komagena, iqoqoma asa Una Awi jaji o Abrahamka magena upa watilaku.</s>
      <s id="b.GAL.3.17.5">Upa sidago Awi jaji o Abrahamka magena wapiki.</s>
      <s id="b.GAL.3.17.6">Hiwa!</s>
      <s id="b.GAL.3.17.7">O kia naga o Gikimoi wojaji de wosasi lo qaboloka, magena yaakuwa itagali.</s>
     </seg>
     <seg type="verse" id="b.GAL.3.18">
      <s id="b.GAL.3.18.1">Nako o nyawa kanaga o bobita magena yamoteka so o Gikimoi Awi jaji wosiganapu onaka, so upa de o sababu magegena so Una wojaji ma ngale Awi jaji magena yamake.</s>
      <s id="b.GAL.3.18.2">Mutuwade upa ma sababu o Gikimoi Awi bobita gena o Abraham wamoteka so o Gikimoi Awi jaji unaka gena wosiganapu, duma ma sababu Una Awi laha asa wodupa wosidumu o nyawaka.</s>
     </seg>
     <seg type="verse" id="b.GAL.3.19">
      <s id="b.GAL.3.19.1">Nako magena igogou de itiai, de nagala o nyawa moi asa wosano wotemo, "Qadoohaso o Gikimoi Awi bobita ma ngale o Yahudika ma nyawa yamomoteka gena wahike."</s>
      <s id="b.GAL.3.19.2">Ngohi tosango o Gikimoi Awi bobita wahike la ma ngale o nyawa aku yanako igogou Awi bobita magena ona yatilakuka.</s>
      <s id="b.GAL.3.19.3">De ma ngale komagena so ona la o dorou yaaka gena itiai de itero, de lo igogou Una wotemo ona magena bilasu Una wasangisara.</s>
      <s id="b.GAL.3.19.4">Komagena o Gikimoi o nyawa manga dorou wasikelelo sidago ma orasika done o Yesus Kristus wahino, gena Una o Abraham awi ngopa de awi dano moiku.</s>
      <s id="b.GAL.3.19.5">O Gikimoi Awi bobita wahike gena, upa Una masirete, duma o bi malaikat wasulo la itagi o Musaka wisingangasu de una magena maro o Gikimoi Awi dagali moi so o nyawaka wasingangasu.</s>
     </seg>
     <seg type="verse" id="b.GAL.3.20">
      <s id="b.GAL.3.20.1">Duma ma orasi o Gikimoi Awi jaji wihike o Abrahamka, awi dagali wasulowa, duma Una masirete asa wisibicara o Abrahamka.</s>
      <s id="b.GAL.3.20.2">Komagena o Gikimoi masirete Awi jaji gena wihike o Abrahamka, de o jaji magena asa wosiganapuka.</s>
     </seg>
     <seg type="verse" id="b.GAL.3.21">
      <s id="b.GAL.3.21.1">Nagala o nyawa moili asa wosanoli, "O Gikimoi wodupa wojaji, de asa o kia naga moi Unano pamake gena imaterowa, nakoso o Gikimoi Awi bobita gena bilasu pamote.</s>
      <s id="b.GAL.3.21.2">So idodooha o Gikimoi Awi jaji de o Gikimoi Awi bobita kanaga imatekekalawangi."</s>
      <s id="b.GAL.3.21.3">Ngohi tosango, hiwa bai!</s>
      <s id="b.GAL.3.21.4">Nakoso potemo o Gikimoi Awi bobita o nyawa wahike so aku yamake o oho ka sidutu ikakali, de igogou sababu ona Awi bobita gena yamoteka, de magena asa Una to ona manga sininga itotiai gena bilasu waaka.</s>
     </seg>
     <seg type="verse" id="b.GAL.3.22">
      <s id="b.GAL.3.22.1">Duma, ngaroko, itiaiwa.</s>
      <s id="b.GAL.3.22.2">We!</s>
      <s id="b.GAL.3.22.3">Kanaga o Gikimoi Awi Bukuka isilelefoka, o bi nyawa ona yangodu o Gikimoi Awi bobita yamotewa, de sidago manga siningaka o dorou yaaka magena ma rabaka akuwa yapalako.</s>
      <s id="b.GAL.3.22.4">So o nyawa nakoso kanaga imamangaku igogou ona yamote yaakuwa o Gikimoi Awi bobita, duma o Yesus Kristus wipiricayaka, cawali ona magena asa o Gikimoi Awi jaji o Abrahamka gena yamake.</s>
     </seg>
     <seg type="verse" id="b.GAL.3.23">
      <s id="b.GAL.3.23.1">Ma orasi o habari qaloloha imasidiado waasi, de o Gikimoi Awi bobita he kanagaka so magena bilasu inatago, maro o nyawa yatago so bilasu ka o bui ma rabaka igoge.</s>
      <s id="b.GAL.3.23.2">Awi bobita magena itemo nakoso o nyawa yatilaku, de ona magena bilasu yosone.</s>
      <s id="b.GAL.3.23.3">Komagena o Gikimoi Awi bobita inatago, sidago ma orasika done asa Una wonasikelelo ngoneka, nakoso ngone ka o Yesus Kristus powipiricaya, de ngone o Gikimoi Awi sangisarano inasisupu de nanga sininga itotiai gena waaka.</s>
     </seg>
     <seg type="verse" id="b.GAL.3.24">
      <s id="b.GAL.3.24.1">Komagena o Gikimoi de Awi bobita gena ngone wonajaga sidago done ma Kristus wahino, de nakoso ngone Unaka powipiricaya, de ngone nanga sininga itotiai gena aku o Gikimoi waaka.</s>
      <s id="b.GAL.3.24.2">Maro o bi ngopa bilasu manga dodihimo ona yajaga sidago ma orasi yalamoka, done he yajaga kawa.</s>
     </seg>
     <seg type="verse" id="b.GAL.3.25">
      <s id="b.GAL.3.25.1">Duma ma orasi gena yaadoka, so ma Kristus aku powipiricayaka so o Gikimoi de Awi bobita lo ngone he inajaga kawa, maro o ngopa la yalamoka so manga dodihimo he yajaga kawa.</s>
     </seg>
     <seg type="verse" id="b.GAL.3.26">
      <s id="b.GAL.3.26.1">So ma orasi ngini gena o Yesus Kristus niwipiricayaka, de ngini gena ningodu asa maro o Gikimoi Awi ngopa-ngopaka, sababu ngini de o Yesus Kristus nimarimoika.</s>
     </seg>
     <seg type="verse" id="b.GAL.3.27">
      <s id="b.GAL.3.27.1">Magena igogou de itero, sababu ma orasi ngini niosi, de ngini asa nidadi maro ma Kristus Awi nyawa masirete so Una Awi Gurumi wogoge nia sininga ma rabaka.</s>
      <s id="b.GAL.3.27.2">So ngini maro o Gikimoi Awi ngopaka de o Yahudika manga bobita o Gikimoino gena he inijaga kawa.</s>
     </seg>
     <seg type="verse" id="b.GAL.3.28">
      <s id="b.GAL.3.28.1">Nakoso kanaga ngini de o Yesus Kristus nimatekerimoika gena, ma edekati kanaga o Yahudika ma nyawa eko o Yahudika ma nyawa yasowo lo ka nimaketero, eko yanau eko ngopeqeka lo ka nimaketero, de lo o bi gilalo eko igogilalowa lo ka nimaketero.</s>
      <s id="b.GAL.3.28.2">Sababu ngini ningodu gena ka nimaketero nakoso dede o Yesus Kristus nimatekerimoika.</s>
     </seg>
     <seg type="verse" id="b.GAL.3.29">
      <s id="b.GAL.3.29.1">De sababu ngini ma Kristus niwipiricayaka, so o Gikimoi wotemo ngini maro o Abraham awi ngopa de awi danoku, so o Gikimoi Awi jaji qangodu o Abrahamka gena aku niamake.</s>
     </seg>
    </div>
    <div type="chapter" id="b.GAL.4">
     <seg type="verse" id="b.GAL.4.1">
      <s id="b.GAL.4.1.1">Komagena so ngohi tagogou totemo nginika, kanaga o ngopa moi ngaroko ma baba awi pusaka wapareta, duma ma orasi o ngopa magegena wilamo waasi, de una wiaka imatero maro ka o gilalo womomanara moi so ka wisigimina.</s>
     </seg>
     <seg type="verse" id="b.GAL.4.2">
      <s id="b.GAL.4.2.1">Una wipareta sidago awi umuru yaado kasi maro awi baba wositotatapuka.</s>
     </seg>
     <seg type="verse" id="b.GAL.4.3">
      <s id="b.GAL.4.3.1">Komagena lo ngone ipapasaka kiaka o Yesus wisibuo waasi, de ngone maro o ngopa ma ceceke moi, so ma ngale o bi adati de o galepu moi-moi gena bilasu ngone posigise so ngone imatero maro o kuasa inaparetaka.</s>
     </seg>
     <seg type="verse" id="b.GAL.4.4">
      <s id="b.GAL.4.4.1">Ngaroko komagena, duma o Gikimoi Awi orasi yaadoka, de Una masirete lo asa Awi Ngopa wisuloka la Una wahino o duniaku woutika.</s>
      <s id="b.GAL.4.4.2">Una magena o ngopeqeka moi mowisibuoka imatero maro o Yahudika ma nyawa, so manga bobita o Gikimoino gena bilasu waaka.</s>
     </seg>
     <seg type="verse" id="b.GAL.4.5">
      <s id="b.GAL.4.5.1">La ma ngale ngone, o bobita o Gikimoino inapoparetaka gena, Una aku wonapalako de lo ngone podadi maro o Gikimoi Awi ngopa masirete.</s>
     </seg>
     <seg type="verse" id="b.GAL.4.6">
      <s id="b.GAL.4.6.1">So ngini gena o Gikimoi Awi ngopa-ngopa, so ma ngale Una masirete Awi Gurumi kanaga ma Ngopaka wogogoge magena wasulo la ngone nanga sininga ma rabaka lo wogoge.</s>
      <s id="b.GAL.4.6.2">De o Gurumi magegena ngone wonaaka so nanga nali positoore potemo o Gikimoika, "Awalele!</s>
      <s id="b.GAL.4.6.3">Ngona gena to ngohi ai Baba masirete."</s>
     </seg>
     <seg type="verse" id="b.GAL.4.7">
      <s id="b.GAL.4.7.1">So o bi moi-moi o Gikimoi waaakaka gena, ma ngale kanaga ngini maro o gilalo moi ma tuangi winipopareta gena he ihiwaka, de upa o bobita o Gikimoino nisigise kali.</s>
      <s id="b.GAL.4.7.2">Duma ngini ningodu gena nidadika maro o Gikimoi Awi ngopa masirete.</s>
      <s id="b.GAL.4.7.3">De lo ngini Awi ngopa-ngopaka, so kanaga Una Awi moi-moi qangodu maro Awi pusaka gena done asa winihike nginika.</s>
     </seg>
     <seg type="verse" id="b.GAL.4.8">
      <s id="b.GAL.4.8.1">Duma iqoqoma ma Kristus niwipiricaya waasi de ngini lo o Gikimoi niwinako waasi, maro o bi gilalo o tuangi moi winipopareta so ngini lo o bi giki ikokulaika de kagena nisuba.</s>
     </seg>
     <seg type="verse" id="b.GAL.4.9">
      <s id="b.GAL.4.9.1">Duma o orasi manenaka de ngini magena asa igogou o Gikimoi niwinakoka. eko ngini gena o Gikimoi lo wininakoka.</s>
      <s id="b.GAL.4.9.2">Komagena de qadodooha so nia sininga ma rabaka asa itiaiwa, so nisisala de sidago o Yahudi manga bobita o Gikimoino, ngaroko nia sininga yaakuwa yaaka itiai, duma magena niamote kali.</s>
      <s id="b.GAL.4.9.3">Upa sidago magena niamote kali so ngini maro iqoqomaka inipareta kali.</s>
     </seg>
     <seg type="verse" id="b.GAL.4.10">
      <s id="b.GAL.4.10.1">Ce!</s>
      <s id="b.GAL.4.10.2">Upa nimakiliho de magena niamote kali so o bi wange de o bi ngoosa ma rarame, de o bi musung ma orasi ma rarame, de lo o bi taungu ma rarame gena qangodu niamote de lo bilasu niaaka.</s>
     </seg>
     <seg type="verse" id="b.GAL.4.11">
      <s id="b.GAL.4.11.1">Ma ngale ngini gena ngohi manena asa ifoloisi tohawateri.</s>
      <s id="b.GAL.4.11.2">Upa sidago o bi moi-moi ngohi taaka tokangela ma ngale ngini tiniriwo, duma qangodu magena ma faida lo ihiwa.</s>
     </seg>
     <seg type="verse" id="b.GAL.4.12">
      <s id="b.GAL.4.12.1">Ai dodiao nipipiricayaka, ngohi tongongano de tinigegego la tanu ngini gena maro ngohi manena.</s>
      <s id="b.GAL.4.12.2">Ma ngale o bi bobita moi-moi o Gikimoino magena maro ngohi ipalako komagena lo ngini inipalako.</s>
      <s id="b.GAL.4.12.3">Sababu, ipapasaka, ngohi masirete lo maro ka ngini o Yahudika ma nyawa nisowo so o bi bobita gena ngohi tamote kawa.</s>
      <s id="b.GAL.4.12.4">So ma orasi magena ngohi kagena nginika, de ngini gena o sala moi lo niaaka waasi ngohika.</s>
     </seg>
     <seg type="verse" id="b.GAL.4.13">
      <s id="b.GAL.4.13.1">Ngini niosininga de nianako igogou, kanaga ngohi ai siri ma rabaka so ngini nia dokuka bilasu totulu de o habari qaloloha asa tinisihabari nginika.</s>
     </seg>
     <seg type="verse" id="b.GAL.4.14">
      <s id="b.GAL.4.14.1">De kanaga lo ngohi ai siri magena ma rabaka tinisitubuso nginika, duma ngohi gena ngini he nilekiwa.</s>
      <s id="b.GAL.4.14.2">Salanta ngini asa nisimore ngohi de nia nalika, imatero de o malaikat moi o Gikimoino yahino de nisimore, eko maro o Yesus Kristus wahino de Una lo niwisimoreka.</s>
     </seg>
     <seg type="verse" id="b.GAL.4.15">
      <s id="b.GAL.4.15.1">So o orasi manena gena ngohi ai sininga asa itura, sababu nagala ngini gena niosininga kawa iqoqoma ngini nitemo, sababu ngohi o habari qaloloha tinisihabarika, so asa ngini nisanangika.</s>
      <s id="b.GAL.4.15.2">Nisanangika, sidago lo ngohi tanako igogou to ngini nia kia naga qangodu sidago lo nia lako masirete aku niapeleu de ngohi nihikeka, nakoso o hali magena ngini aku niaaka.</s>
     </seg>
     <seg type="verse" id="b.GAL.4.16">
      <s id="b.GAL.4.16.1">Awadede!</s>
      <s id="b.GAL.4.16.2">O kiaso o orasi manena naga de ngohi o bi moi-moi itotiai tinisingangasuka, de ngini o orasi manena nitemo ngohi gena maro to ngini nia lawangi moi.</s>
     </seg>
     <seg type="verse" id="b.GAL.4.17">
      <s id="b.GAL.4.17.1">Ma ngale o nyawa o bobita o Gikimoino yacocohoka gena, manga sininga yaaka itiai magena ka ikulai, ona gena manga edekati qatotorou ilamo nginika.</s>
      <s id="b.GAL.4.17.2">Manga edekati gena ma ngale ngini de ngohi inasikitinga la niadupa onaka de ma ngale ona niamote.</s>
     </seg>
     <seg type="verse" id="b.GAL.4.18">
      <s id="b.GAL.4.18.1">Igogou, ka qaloha nakoso o nyawa kanaga de manga edekati ilamo nginika ma ngale ngini niamote onaka.</s>
      <s id="b.GAL.4.18.2">Duma bilasu o nyawa de manga edekati gena ka cawali ngini iniriwo qaloha.</s>
      <s id="b.GAL.4.18.3">Ai ngopa-ngopa tinisosininga, nako ngohi gena done komagena.</s>
      <s id="b.GAL.4.18.4">De upa ka cawali ma orasi ngohi kanaga dede ngini, duma komagena lo o wange isigeto-geto</s>
     </seg>
     <seg type="verse" id="b.GAL.4.19">
      <s id="b.GAL.4.19.1">ngohi ai sininga ma rabaka ma siri ifoloi, maro o ngopeqeka moi ma orasi mopuo de ami siri gena komagena.</s>
      <s id="b.GAL.4.19.2">Gena ma ngale ngini gena, kodo, nisihoda waasi idodooha ma Kristus nia sininga itotiai gena waaka.</s>
     </seg>
     <seg type="verse" id="b.GAL.4.20">
      <s id="b.GAL.4.20.1">Igogou-gogou, ngohi tosanangi nako o orasi manena qabolo kadoka nginika de asa pomakamake kali, la ma ngale ai bicara lo ialusu de ai sininga lo qamuuqu nginika.</s>
      <s id="b.GAL.4.20.2">Sababu ngohi o orasi manena ma ngale ngini gena igamamu ka ilamo bai!</s>
     </seg>
     <seg type="verse" id="b.GAL.4.21">
      <s id="b.GAL.4.21.1">Ngini nimuruo naga niodupa o Yahudika manga bobita o Gikimoino gena niapareta, de ngini magegenaka ngohi totemo bilasu ngini nisihoda itiai o kia naga moili o Musa walefo o Gikimoi Awi Buku ma rabaka.</s>
     </seg>
     <seg type="verse" id="b.GAL.4.22">
      <s id="b.GAL.4.22.1">Walefoka, o Abraham kanaga de to una awi ngopa gena yanau yasinoto.</s>
      <s id="b.GAL.4.22.2">Awi ngopa woriria gena awi ronga o Ismael de wononongoru awi ronga o Ishak.</s>
      <s id="b.GAL.4.22.3">Nako woriria gena, ma peqeka ongo Sara ami nyawa moi momigogilalono ongo Hagar muna magena mowisibuo, de nako wononongoru gena, ma peqeka ma duhutu muna magena mowisibuo.</s>
     </seg>
     <seg type="verse" id="b.GAL.4.23">
      <s id="b.GAL.4.23.1">De lo woriria una wisibuo sababu maro o nyawa manga dupa.</s>
      <s id="b.GAL.4.23.2">Duma wononongoru una ma peqeka masirete mowisibuo sababu igogou magena o Gikimoi Awi jaji wosiganapu o Abrahamka so idadi komagena.</s>
     </seg>
     <seg type="verse" id="b.GAL.4.24">
      <s id="b.GAL.4.24.1">O bi moi-moi idadadi magena o ade-ade moi inadodoto ngoneka.</s>
      <s id="b.GAL.4.24.2">O ngopeqeka yasinoto gena imatero de iqomaka o Gikimoi de o nyawa imatekekajajika, gena o jaji ngai sinoto.</s>
      <s id="b.GAL.4.24.3">O jaji ma nonoma gena, o Yahudika manga bobita o Gikimoino o Sinai ma Talaka yamamake de sababu o bobita magena bilasu o nyawa yosigise, so o bobita magena yaaka so ona yogogilaloka, maro muna mogogilalo gena mopuo de ma ngopa gena lo done iwipareta.</s>
      <s id="b.GAL.4.24.4">So o jaji magena imatero de muna mogilalo,</s>
     </seg>
     <seg type="verse" id="b.GAL.4.25">
      <s id="b.GAL.4.25.1">sababu o Sinai ma Talaka de kiaka o jaji ma nonoma yaaka o tala magenaka isitero lo de muna mogilalo.</s>
      <s id="b.GAL.4.25.2">Gena o Arab ma daera ma rabaka, kiaka o Arab ma nyawa ona mogilalo ami ngopaku to una awi ngopa de awi danoku kagena igogoge.</s>
      <s id="b.GAL.4.25.3">De muna mogogilalo imatero lo de o Yerusalem ma kota o orasi manena.</s>
      <s id="b.GAL.4.25.4">O Yerusalem o duniaka gena imatero de awi peqeka mogogilalo moi, sababu o nyawa yogogoge kagena yangodu maro o nyawa yogogilalo.</s>
      <s id="b.GAL.4.25.5">Ona bilasu o Yahudika manga bobita o Gikimoino gena yamotesi imatero maro de o bi kuasa yapareta.</s>
     </seg>
     <seg type="verse" id="b.GAL.4.26">
      <s id="b.GAL.4.26.1">Ngaroko komagena, o Yerusalem qamomuane kadaku o sorogaka magena asa imatero de ma peqeka ma duhutu, sababu ngone ma Kristus powipipiricayaka, ngone gena inangodu maro to Abraham ma peqeka ma duhutu ami ngopa.</s>
      <s id="b.GAL.4.26.2">Sababu ma ngale o Gikimoi nanga sininga itotiai waaka gena ngone upa he o bobita pamote maro ma peqeka ma duhutu ma ngopa gena ona upa he o bobita yapareta.</s>
     </seg>
     <seg type="verse" id="b.GAL.4.27">
      <s id="b.GAL.4.27.1">Gena imatero de o kia iqomaka isilelefo o Gikimoi Awi Jaji ma Buku ma rabaka itemo, "Ngona o ngopeqeka moi, ngaroko o ngopa moi lo naakuwa nosibuo, duma hika ngona de ninalika.</s>
      <s id="b.GAL.4.27.2">Ngaroko ngona ani buo ma siri gena nidahe waasi, hika nomatoore de lo nomasagaga.</s>
      <s id="b.GAL.4.27.3">Sababu ngaroko ngona gena ani roka ihiwa, duma itekawa de ngona gena asa ani ngopa ifoloisi yadala de to muna magena de ami roka ka imasikogogesi."</s>
     </seg>
     <seg type="verse" id="b.GAL.4.28">
      <s id="b.GAL.4.28.1">Ai dodiao nipipiricayaka, ngini gena igogou ma peqeka ma duhutu ami ngopa de ami danoku so ngini gena o ngopa-ngopa maro o Gikimoi wojajaji o Abrahamka.</s>
      <s id="b.GAL.4.28.2">Sababu ma ngale o Gikimoi Awi jaji ngoneka gena ngini niopiricayaka, so nidadi maro to Una Awi ngopa.</s>
      <s id="b.GAL.4.28.3">Gena maro o Gikimoi wojajika, so wononongoru wodadi gena o Abraham to una awi ngopa.</s>
     </seg>
     <seg type="verse" id="b.GAL.4.29">
      <s id="b.GAL.4.29.1">Ma orasi iqomaka de o Abraham awi ngopa woriria, una ma baba awi dupa so wisibuo gena, wisangisara ma baba awi ngopa wononongoruka, una maro o Gikimoi wojajika so wisibuo.</s>
      <s id="b.GAL.4.29.2">Maro komagena lo o orasi manena idadika, ena gena ona o Yahudika manga bobita o Gikimoino yodupa yamomote so yasisangisara ona o Gikimoi Awi Gurumi yamamake ma orasi ma Kristus wipiricayaka.</s>
     </seg>
     <seg type="verse" id="b.GAL.4.30">
      <s id="b.GAL.4.30.1">Duma o Gikimoi Awi Jaji ma Buku ma rabaka itetemo lo, "Muna mogogilalo gena de ami ngopa yanau lo bilasu nonena yasisupu kasi.</s>
      <s id="b.GAL.4.30.2">Ma ngale ma ngopa magena ma baba awi pusaka moi lo upa wamake.</s>
      <s id="b.GAL.4.30.3">Duma awi pusaka magegena ka ma peqeka ma duhutu ami ngopa una magena asa wamake."</s>
      <s id="b.GAL.4.30.4">Gena ma ngale o nyawa kanaga ona magena yodupa o Yahudika manga bobita o Gikimoino yamote, de done o bi moi-moi o Gikimoi wojaji o Abraham awi ngopa de awi danoku gena asa ona magena upa yamake.</s>
     </seg>
     <seg type="verse" id="b.GAL.4.31">
      <s id="b.GAL.4.31.1">Mutuwade ai dodiao nipipiricayaka, o bi moi-moi idadi iqomaka gena, qangodu inisikelelo nginika gena upa maro ka ma peqeka mogogilalo ami ngopa, duma ngone manena asa maro ma peqeka ma duhutu to muna magena ami ngopa-ngopa.</s>
      <s id="b.GAL.4.31.2">Magena de ma ngale so ngone nakoso ma Kristus powipiricayaka, de upa he o Yahudika manga bobita o Gikimoino magena pamote la ngone lo maro o gilalo so inapareta.</s>
     </seg>
    </div>
    <div type="chapter" id="b.GAL.5">
     <seg type="verse" id="b.GAL.5.1">
      <s id="b.GAL.5.1.1">So ngone manena igogou-gogou inapalakoka, de upa he o bi bobita o Gikimoino pamote kali ma ngale nanga sininga paaka itiai.</s>
      <s id="b.GAL.5.1.2">Ma Kristus waakaka so ngone napalakoka, maro o sapi moi yapopiliku gena yasose so ma bobiliku ipalakoka.</s>
      <s id="b.GAL.5.1.3">Magena igogou so ngini gena bilasu nimapalako de upa lo nimasimaha sidago ngini o bobita magena niamote kali so nisitubuso, maro o nyawa moi o gina qatotubuso watahi so wisikangela.</s>
     </seg>
     <seg type="verse" id="b.GAL.5.2">
      <s id="b.GAL.5.2.1">Ngohi, Paulus, tinisingangasu nginika de ngini o Galatiaka ma nyawa hika nimasosininga kasi, nakoso kanaga ngini de nimasimaha la nisuna, de o bi moi-moi ma ngale ngini gena ma Kristus waaka qabolo de magena qangodu ma faida lo ihiwa.</s>
     </seg>
     <seg type="verse" id="b.GAL.5.3">
      <s id="b.GAL.5.3.1">De lo o nyawa moi nakoso womasimaha la womasuna, una magenaka ngohi o sitiari moi towihike la una magena lo o Yahudika manga bi bobita o Gikimoino moi-moi qangodu bilasu waaka.</s>
     </seg>
     <seg type="verse" id="b.GAL.5.4">
      <s id="b.GAL.5.4.1">De nakoso o bobita gena ka waakasi gena, una dede ma Kristus done imarimoi kawa, sababu una gena wotemo nakoso o Yahudika manga bobita o Gikimoino tamote, de nagala o Gikimoi ai sininga itotiai gena aku waaka.</s>
      <s id="b.GAL.5.4.2">So una magena o Gikimoi Awi laha waholuka, so o Gikimoi waaku kawa to Una Awi laha wosidumu unaka de awi sininga itotiai gena waaka.</s>
     </seg>
     <seg type="verse" id="b.GAL.5.5">
      <s id="b.GAL.5.5.1">Sababu nako ngohi de lo ngini manena, ma ngale nanga sininga itotiai gena ngone pongongano done asa o Gikimoi waaka.</s>
      <s id="b.GAL.5.5.2">O wange moiku done o Gikimoi asa waaka wosibolo, de ma ngale magegena ngomi miodamahasi.</s>
      <s id="b.GAL.5.5.3">Sababu o Gurumi Qatetebi asa waakaka, so done o Gikimoi waaka gena igogou ngomi aku miopiricaya.</s>
     </seg>
     <seg type="verse" id="b.GAL.5.6">
      <s id="b.GAL.5.6.1">Sababu nakoso ngone de o Yesus Kristus pomarimoika, de o nyawa moi una womasunaka eko hiwasi gena o Gikimoi he iwitailako kawa.</s>
      <s id="b.GAL.5.6.2">Duma o Gikimoi asa watailako nakoso o nyawa la kanaga ma Kristus iwipiricayaka.</s>
      <s id="b.GAL.5.6.3">De o nyawa nakoso manga sininga itotiai ma Kristus waakaka gena yopiricayaka, de ona magena aku o Gikimoi wileleani de o bobita o Gikimoino upa yamote, duma ka o nyawa yadodara.</s>
     </seg>
     <seg type="verse" id="b.GAL.5.7">
      <s id="b.GAL.5.7.1">Iqomaka, de o Gikimoi Awi habari ma ngale ma Kristus itotiai gena ngini niopipiricayaka, maro o nyawa moi womagogora qaloha.</s>
      <s id="b.GAL.5.7.2">Ngaroko komagena, duma qadoohaso o nyawa ngini nia sininga yaqeheka, maro o nyawa moi womagogora de iwifatika so womagogora kawa.</s>
      <s id="b.GAL.5.7.3">Ma ngale komagena o orasi manena de o Gikimoi Awi habari itotiai gena ngini he niopiricaya kawa.</s>
     </seg>
     <seg type="verse" id="b.GAL.5.8">
      <s id="b.GAL.5.8.1">Nagoona ngini inibaja sidago niapiricaya he itiai kawa.</s>
      <s id="b.GAL.5.8.2">Upa nitemo o Gikimoi winibaja, sababu Una ngini winiasoka la ngini maro to Una Awi nyawa.</s>
     </seg>
     <seg type="verse" id="b.GAL.5.9">
      <s id="b.GAL.5.9.1">O dodoto la ikokulai maro komagena nagala maro o kia naga moi ka qacekesi, duma itekawa de o bi moi-moi itotiai niopipiricaya gena, ma ngale idodooha o Gikimoi o nyawa manga sininga itotiai waaka gena, qangodu asa itagalika.</s>
      <s id="b.GAL.5.9.2">Maro potemo, "Ngona bilasu o ragi ka ma cunu o bokol ma rabaku nongado, de itekawa asa ifero so ma raba yawedoka."</s>
     </seg>
     <seg type="verse" id="b.GAL.5.10">
      <s id="b.GAL.5.10.1">Sababu ngaroko komagena, ngone inangodu o Jou Awi nyawa, so ngohi manena asa ngini tinidodato toholu la ngini de ngohi aku pomatekekomote kali.</s>
      <s id="b.GAL.5.10.2">Gena ma ngale ngini lo asa nia sininga ma rabaka nitemo o dodoto la o bobita o Gikimoino pamote so o Gikimoi aku nanga sininga itotiai waaka, magena ka ikulai de qasowo.</s>
      <s id="b.GAL.5.10.3">De nakoso o nyawa la kanaga ngini inisigamamu, ona magena ngaroko yolamo, duma o Gikimoi done asa wasangisara.</s>
     </seg>
     <seg type="verse" id="b.GAL.5.11">
      <s id="b.GAL.5.11.1">Ai dodiao nipipiricaya, nakoso ngohi manena de o nyawa itemo ngohi tadoto la ngone inangodu bilasu inasuna la nanga sininga itiai o Gikimoika, de magena ngohi tobicarawa.</s>
      <s id="b.GAL.5.11.2">Nako tadoto komagena, de ngohi asa o nyawa he isisangisara kawa.</s>
      <s id="b.GAL.5.11.3">Duma ngohi isisangisarasi, upa sababu tadoto o bobita o Gikimoino so o nyawa gena bilasu yamote, duma sababu tadotosi ma Kristus o sangahadika wosone so asa aku o nyawa manga sininga itotiai gena o Gikimoi waaka.</s>
     </seg>
     <seg type="verse" id="b.GAL.5.12">
      <s id="b.GAL.5.12.1">Cedeke!</s>
      <s id="b.GAL.5.12.2">Ona imasusuna magena ngini inisigogamamu kali gena yaaka la ona moi-moi manga dorari, upa ka ma kahi, duma lebelaha de ma lake qaasu-asu yaoguka.</s>
     </seg>
     <seg type="verse" id="b.GAL.5.13">
      <s id="b.GAL.5.13.1">Nako ngini ai dodiao nipipiricaya gena, o Gikimoi ngini winiasoka la ngini Awi nyawa masirete, ma ngale aku ngini winipalako la o bobita o Gikimoino gena upa he niamote.</s>
      <s id="b.GAL.5.13.2">So ngaroko winipalakoka, duma kanaga de ma batika.</s>
      <s id="b.GAL.5.13.3">Upa sidago lo winipalako ma ngale o dorou nia sininga ma rabaka gena niaaka.</s>
      <s id="b.GAL.5.13.4">Duma ngini winipalakoka ma ngale niadodara o nyawaka, de komagena bilasu nimatekeleleani moi de moika.</s>
     </seg>
     <seg type="verse" id="b.GAL.5.14">
      <s id="b.GAL.5.14.1">Sababu ngini gena o bi moi-moi o Gikimoi Awi bobita ngone inasusuloka gena, qangodu niaakaka, nakoso igogou ngini niaaka o kia naga moi o Gikimoi wonasusuloka gena wotemo, "Maro ngini nia rohe masirete niadodara, komagena nia dodiaoka lo bilasu niadodara."</s>
     </seg>
     <seg type="verse" id="b.GAL.5.15">
      <s id="b.GAL.5.15.1">Duma nakoso ngini gena o dorou nimatekekagaka, maro o haiwani ilalago o bolu moi imatekekogoli de imatekekooqo gena, upa.</s>
      <s id="b.GAL.5.15.2">Done ngini kagena asa o nyawa ipipiricaya o bolu moi gena nibiau so nimakokitingaka.</s>
     </seg>
     <seg type="verse" id="b.GAL.5.16">
      <s id="b.GAL.5.16.1">So ngohi tinidedemo nginika, maro o Gikimoi Awi Gurumi winidoto de winisiminiko nginika gena, bilasu ngini niaaka nikaeli.</s>
      <s id="b.GAL.5.16.2">Nako niaaka komagena, de nia sininga ma rabaka o dorou ma dupa moi lo he niaaka kawa.</s>
     </seg>
     <seg type="verse" id="b.GAL.5.17">
      <s id="b.GAL.5.17.1">Sababu nako o nyawa manga sininga ma dupa de o Gikimoi Awi Gurumi ma dupa gena imatekekalawangi, so ngini gena yaakuwa nia sininga niamote.</s>
      <s id="b.GAL.5.17.2">Igogou!</s>
      <s id="b.GAL.5.17.3">Magena maro o orasi moiku bai o nyawa bai lo to una awi lawangi gena yaakuwa pamote.</s>
     </seg>
     <seg type="verse" id="b.GAL.5.18">
      <s id="b.GAL.5.18.1">So nakoso ngini la o Gurumi niparetaka, de o Yahudika manga bobita o Gikimoino gena asa nipareta kawa.</s>
     </seg>
     <seg type="verse" id="b.GAL.5.19">
      <s id="b.GAL.5.19.1">Ngone o nyawa kanaga gena nanga sininga ma rabaka o dorou ma dupa, so o nyawa gena yaakaka so aku ngini gena nianako ma diai.</s>
      <s id="b.GAL.5.19.2">O bi nyawa kanaga manga siningaka o dorou komagena, so ona isundali de o nyafusu ma dorou yaaka, de o moi-moi qatotorou yodupa sidago lo manga rohe maro ka o haiwani so o maqe gena yodupa yaaka,</s>
     </seg>
     <seg type="verse" id="b.GAL.5.20">
      <s id="b.GAL.5.20.1">de manga suba yatide o bi giki ikokulaika de imagogomahate, de yolawangi de imakangamo, de o doosa de yatodoosa poli sidago imatoore, de imatekesikoholu la yaaka so manga siningaka ma dupa gena ma ngale ka ona masirete imasihie de foloisi imasilamo de o nyawa ma binuka sidago lo o ritinga idadi he o bolu sinotoka de imatekesikoholu,</s>
     </seg>
     <seg type="verse" id="b.GAL.5.21">
      <s id="b.GAL.5.21.1">de imatekeduhudu de o nyawa yatooma, de yatobadalu sidago lo yodupa irarame, de lo o dorou moi-moi maro komagena de ma binukasi.</s>
      <s id="b.GAL.5.21.2">Maro iqomaka, so ngohi o orasi manena lo tinisingangasu nginika la nakoso o nyawa o dorou maro komagena yodupa yaaka, de ona magena upa he o Gikimoi Awi paretaka iwosa.</s>
     </seg>
     <seg type="verse" id="b.GAL.5.22">
      <s id="b.GAL.5.22.1">Duma nakoso o Gikimoi Awi Gurumi gena o nyawa manga sininga ma rabaka, de kanaga Una lo Awi sopo so o nyawa gena aku imatekedodara moi de moika, de manga sininga foloisi qanali de isohi, de manga sabari ilamo de manga sininga qaloha o nyawaka so yodupa o loha yaaka o nyawaka, de o nyawa aku ona yapiricaya,</s>
     </seg>
     <seg type="verse" id="b.GAL.5.23">
      <s id="b.GAL.5.23.1">de manga sininga qamuuqu o nyawaka, de manga sininga de manga rohe ma nyafusu gena yapareta qaloha.</s>
      <s id="b.GAL.5.23.2">O sopo moi-moi maro magegena kanaga o bobita moi lo yafatiwa.</s>
     </seg>
     <seg type="verse" id="b.GAL.5.24">
      <s id="b.GAL.5.24.1">De o Yesus Kristus Awi nyawa ona magena o dorou ma dupa moi-moi kanaga manga sininga ma rabaka gena qangodu yaaka kawa, maro o nyawa la kanaga yasangahadika so yooho kawa.</s>
     </seg>
     <seg type="verse" id="b.GAL.5.25">
      <s id="b.GAL.5.25.1">O Gikimoi Awi Gurumi gena o oho qamomuane o Gikimoino magena ngone wonahikeka, so ngone manena maro o kia naga Awi Gurumi wonasulo la komagena bilasu paaka posidodiahi.</s>
     </seg>
     <seg type="verse" id="b.GAL.5.26">
      <s id="b.GAL.5.26.1">Komagena so upa sidago ngone gena, ngaroko ma sababu o kia naga moi lo ihiwa, duma pomacaralamo sidago lo pomatekesigaro so pomatekeduhudu moi de moika.</s>
     </seg>
    </div>
    <div type="chapter" id="b.GAL.6">
     <seg type="verse" id="b.GAL.6.1">
      <s id="b.GAL.6.1.1">De lo ai dodiao nipipiricaya, nakoso ngini nia sidongirabaka lo de o nyawa la kanaga o dorouku yoturaka, de ngini o Gurumi Qatetebi ma demo niaaaka gena bilasu o nyawa ona magena niangoho la aku o dorou gena yaaka kawa.</s>
      <s id="b.GAL.6.1.2">De ma boboloi niasibicara de nia sininga lo qamuuqu de o moi-moi niaaka ma rabaka gena ngini lo bilasu nimajaga qaloha, upa sidago ngini lo o dorouku nitura.</s>
     </seg>
     <seg type="verse" id="b.GAL.6.2">
      <s id="b.GAL.6.2.1">Nakoso kanaga o nyawa de manga susa ilamo so qatubusoka de ona magegena, kodo, bilasu ngini niagalusiri de niariwo.</s>
      <s id="b.GAL.6.2.2">De komagena ngini asa o bi moi-moi ma Kristus wonasusuloka gena niaakaka.</s>
     </seg>
     <seg type="verse" id="b.GAL.6.3">
      <s id="b.GAL.6.3.1">Sababu nakoso ngini lo nia sininga ma rabaka nitemo ngini masirete ifoloi nilamo de o nyawa ma somoa, de kanaga ngini magena asa nitodamato.</s>
     </seg>
     <seg type="verse" id="b.GAL.6.4">
      <s id="b.GAL.6.4.1">Ngini moi-moi bilasu ka nimatailako to ngini nia manara masirete gena qaloha, eko qatorou.</s>
      <s id="b.GAL.6.4.2">Nako qaloha, de ma ngale nia manara masirete magegena aku niamalo nia sininga ma rabaka maro nilamoka.</s>
      <s id="b.GAL.6.4.3">Upa sidago nia manara gena he nisitero de nia dodiao manga manara.</s>
     </seg>
     <seg type="verse" id="b.GAL.6.5">
      <s id="b.GAL.6.5.1">Sababu o nyawamoi-nyawamoi gena bilasu nanga manara magegena pamoku masirete.</s>
     </seg>
     <seg type="verse" id="b.GAL.6.6">
      <s id="b.GAL.6.6.1">Nakoso kanaga o nyawa la ona o Gikimoi Awi dodoto itotiai inidoto nginika, de ona magegenaka bilasu kanaga o moi-moi qaloloha de ikurangi onaka gena ngini niahike.</s>
     </seg>
     <seg type="verse" id="b.GAL.6.7">
      <s id="b.GAL.6.7.1">Upa sidago ngini nitodamatoko so nia siningaka nitemo, "Ngohi ngaroko ai nyafusu qatotorou masirete taaka, duma tanu o Gikimoi asa upa woifanggali de o dorou."</s>
      <s id="b.GAL.6.7.2">Nako komagena, ma orasi nisone de ngini o Gikimoi asa winitingaka.</s>
      <s id="b.GAL.6.7.3">Sababu o Gikimoi gena kanaga ngone o nyawa moi lo akuwa powisihaga.</s>
     </seg>
     <seg type="verse" id="b.GAL.6.8">
      <s id="b.GAL.6.8.1">Duma nakoso o Gurumi Qatetebi ma demo gena niaaka, de ma orasi ngini nisone done ngini dede o Gikimoi nioho ka sidutu ikakali.</s>
      <s id="b.GAL.6.8.2">Maro o gugutuka so o kia ngone podato, komagena lo done asa pautu.</s>
     </seg>
     <seg type="verse" id="b.GAL.6.9">
      <s id="b.GAL.6.9.1">So ma ngale ngone gena nakoso o bi loha moi-moi paakaka gena, bilasu upa nanga sininga qaceke.</s>
      <s id="b.GAL.6.9.2">Nakoso komagena, de igogou done o Gikimoi asa ngone wonafanggali de o loha, maro ngone lo o kia podatoka de done asa ngone pautu.</s>
     </seg>
     <seg type="verse" id="b.GAL.6.10">
      <s id="b.GAL.6.10.1">La ma ngale komagena, nakoso paaku, de ngone bilasu o loha paaka pokaeli o bi nyawa yangoduka, de ma boboloi o bi nyawa ma Kristus wipipiricayaka ona magena maro ka to ngone nanga gianongoru o tahu moi ma rabaka.</s>
     </seg>
     <seg type="verse" id="b.GAL.6.11">
      <s id="b.GAL.6.11.1">Ma duuruka, ngohi tolefo gena de ai gia masirete so ma lefo ilalago manena ma ngale ngini gena tanu niosininga qaloha.</s>
     </seg>
     <seg type="verse" id="b.GAL.6.12">
      <s id="b.GAL.6.12.1">O bi nyawa ona magena inigegego la ngini bilasu nisuna, ona magena kanaga de manga edekati gena igogou yodupa ma ngale o nyawaka manga giliri isimane.</s>
      <s id="b.GAL.6.12.2">Ona iholu yadoto ma Kristus o sangahadika wosone so aku o nyawa manga sininga itotiai gena o Gikimoi waaka.</s>
      <s id="b.GAL.6.12.3">Sababu upa ma ngale o dodoto itotiai de ona yasangisara.</s>
     </seg>
     <seg type="verse" id="b.GAL.6.13">
      <s id="b.GAL.6.13.1">Ona manga edekati igogou komagena, sababu ona imasusuna masirete lo o bi bobita o Gikimoino yatilakuka.</s>
      <s id="b.GAL.6.13.2">Duma ona yodupa la ngini nipipiricaya gena nisuna, la ma ngale ngini lo nimode nisuna gena asa aku ona manga giliri masirete isimane o Yahudi ma nyawaka.</s>
     </seg>
     <seg type="verse" id="b.GAL.6.14">
      <s id="b.GAL.6.14.1">De upa sidago ma ngale komagena so ka ngohi masirete lo ai giliri tosimane.</s>
      <s id="b.GAL.6.14.2">Hiwa!</s>
      <s id="b.GAL.6.14.3">Duma ngohi ai giliri gena, tobaranika tosihabari qaputuru o Jou Yesus Kristus gena wisimaqe de witooma o sangahadika ma ngale o Gikimoi aku ngohi manena woisisalamati.</s>
      <s id="b.GAL.6.14.4">So nako to ngohi ai sininga ma dupa gena, imaterowa de o nyawa o Gikimoi wihoholu to ona manga dupa, de komagena lo to ona manga sininga ma dupa imaterowa de to ngohi.</s>
     </seg>
     <seg type="verse" id="b.GAL.6.15">
      <s id="b.GAL.6.15.1">Sababu nako o Gikimoi Awi simaka kanaga o nyawa moi wisusuna eko wisusunawa gena, qadoohawa.</s>
      <s id="b.GAL.6.15.2">Duma kanaga o kia foloisi ilamo Awi sininga ma rabaka gena, nakoso o nyawa la kanaga manga sininga qamuaneka, sababu ona magena yodadika maro ma Kristus Awi nyawa.</s>
     </seg>
     <seg type="verse" id="b.GAL.6.16">
      <s id="b.GAL.6.16.1">O bi nyawa manga manara maro komagena de yaaka, ma ngale ona magegenaka ngohi togolo tanu o Gikimoi asa wadogo o galusiri ifoloi onaka, so manga sininga ma rabaka foloisi isanangi de ona lo o Gikimoi Awi nyawa yangodu itotiaika.</s>
     </seg>
     <seg type="verse" id="b.GAL.6.17">
      <s id="b.GAL.6.17.1">Nako o nyawa ma somoa la ngohi isisusa gena, ngohi asa ona tasidapano de totemo, "Upa ngohi nisisusa kali," sababu o bi nabo to ngohi ai roheka gena isinako ngohi manena igogou o Yesus to Una Awi nyawa masirete wileleleani.</s>
     </seg>
     <seg type="verse" id="b.GAL.6.18">
      <s id="b.GAL.6.18.1">Ngohi togolo tanu ngone nanga Jou Yesus Kristus Una magena de Awi laha asa ngini ai dodiao nipipiricaya nia sininga ma rabaka wosiputuru.</s>
      <s id="b.GAL.6.18.2">Amin.</s>
      <s id="b.GAL.6.18.3">Ngohi Paulus O Antiokhia ma kotaka o Siria ma daeraka</s>
     </seg>
    </div>
   </div>
   <div type="book" id="b.EPH">
    <div type="chapter" id="b.EPH.1">
     <seg type="verse" id="b.EPH.1.1">
      <s id="b.EPH.1.1.1">Ngini o Gikimoi Awi nyawa kagena o Efesus ma kotaka gena, ningodu nia piricaya qaputuru Unaka de ngini lo dede ma Kristus nimarimoika.</s>
      <s id="b.EPH.1.1.2">Ngohi, Paulus, nanga Gikimoi Awi dupa so wositatapu ngohi maro o Yesus Kristus Awi sosulo moi la tosihabari o nyawaka, ngohi o surati manena tinisidingo nginika.</s>
     </seg>
     <seg type="verse" id="b.EPH.1.2">
      <s id="b.EPH.1.2.1">Ngohi togolo o Gikimoi nanga Baba de o Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
     </seg>
     <seg type="verse" id="b.EPH.1.3">
      <s id="b.EPH.1.3.1">Ngohi kanaga totemo nanga Jou Yesus Kristus ma Baba gena o Gikimoika, "Ya, Jou!</s>
      <s id="b.EPH.1.3.2">Ani laha ka ilamo poli."</s>
      <s id="b.EPH.1.3.3">Sababu ma ngale ngone dede ma Kristus pomarimoika, so Una Awi laha moi-moi kanaga o sorogaka gena qangodu wonahike qaboloka.</s>
     </seg>
     <seg type="verse" id="b.EPH.1.4">
      <s id="b.EPH.1.4.1">Iqoqomaka, de o dunia manena o Gikimoi wasidadi waasi, de ma gola kiaka ma Kristus womanara so ngone gena wonahiri qaboloka la podadi to Una Awi nyawa masirete.</s>
      <s id="b.EPH.1.4.2">Ngone wonahirika ma ngale to Una Awi simaka ngone nanga sininga asa foloi ibolowo so nanga sala moi lo ihiwa.</s>
     </seg>
     <seg type="verse" id="b.EPH.1.5">
      <s id="b.EPH.1.5.1">Ma nonomasi, de ma sababu Una ngone wonadodara, so Una wositatapuka la bilasu o Yesus Kristus wosone ma ngale ngone wonatide la podadi to Una Awi ngopa masirete.</s>
      <s id="b.EPH.1.5.2">Imamote de kanaga o Gikimoi Awi edekati de Awi dupa masirete gena komagena.</s>
     </seg>
     <seg type="verse" id="b.EPH.1.6">
      <s id="b.EPH.1.6.1">So magena itiaika de qaloha la ngone bilasu o Gikimoi powigiliri, sababu to Una Awi dodara ngoneka gena foloisi ilamo bai!</s>
      <s id="b.EPH.1.6.2">To Una Awi laha ma rabano kanaga Una Awi dodara gena wosifoloi ngoneka, sababu dede Awi Ngopa widododara magena ngone pomarimoika.</s>
     </seg>
     <seg type="verse" id="b.EPH.1.7">
      <s id="b.EPH.1.7.1">Sababu ma Kristus gena wisulo la ma ngale nanga dorou ma ija gena Una wosone de Awi au ikopola, so ngone nanga dorouno o Gikimoi aku wonapalako, de lo nanga dorou gena wosiaponguka.</s>
      <s id="b.EPH.1.7.2">Idadi komagena sababu Una Awi laha magena foloisi ilamo.</s>
     </seg>
     <seg type="verse" id="b.EPH.1.8">
      <s id="b.EPH.1.8.1">To Una Awi laha gena ma bati lo ihiwa, de magena lo Una wonasikelelo ngoneka igogou to Una Awi cawaro ifoloi so qangodu ka wanako.</s>
     </seg>
     <seg type="verse" id="b.EPH.1.9">
      <s id="b.EPH.1.9.1">Una Awi edekati gena iqoqomaka wosimane waasi, duma o orasi manena de asa wonasimane qabolo ngoneka.</s>
      <s id="b.EPH.1.9.2">Iqoqomaka, maro to Una Awi dupa masirete, Una Awi edekati magena wositatapu la ma Kristus asa wosiganapu.</s>
     </seg>
     <seg type="verse" id="b.EPH.1.10">
      <s id="b.EPH.1.10.1">So done ma orasi itotiai gena imasidiadoka, de o Gikimoi asa Awi edekati qangodu gena waaka.</s>
      <s id="b.EPH.1.10.2">Ena gena, o bi moi-moi o kia naga o sorogaka de lo o duniaka gena qangodu-ngodu asa isirimoi la ma Kristus wapareta.</s>
     </seg>
     <seg type="verse" id="b.EPH.1.11">
      <s id="b.EPH.1.11.1">O bi moi-moi o Gikimoi waaaka ma rabaka gena, qangodu wamote ka to Una Awi ngale de Awi dupa masirete.</s>
      <s id="b.EPH.1.11.2">Ma nonomaka, de o kia naga ma Kristus wamomanara ma ngale ngoneka, so Una ngone wonahirika la podadi to Una Awi nyawa masirete.</s>
     </seg>
     <seg type="verse" id="b.EPH.1.12">
      <s id="b.EPH.1.12.1">So qangodu magena itiaika la o Gikimoi powigiliri, sababu to Una Awi laha wonasidumu so ngone podadi o nyawa ma nonoma ma Kristus powingongongano.</s>
     </seg>
     <seg type="verse" id="b.EPH.1.13">
      <s id="b.EPH.1.13.1">De komagena lo ngini magena nidadi o Gikimoi Awi nyawaka.</s>
      <s id="b.EPH.1.13.2">Ma orasi o dodoto itotiai, ena gena o habari qaloloha nihike o ngeko la aku ngini nisalamati, magena inisihabari so ngini niiseka, de ngini lo ma Kristus niwipiricayaka.</s>
      <s id="b.EPH.1.13.3">So o Gikimoi asa ngini winihike o Gurumi Qatetebi kiaka winijajajika.</s>
      <s id="b.EPH.1.13.4">Magena idadi o nonako moi igogou ngini gena nidadi to Una Awi nyawa.</s>
     </seg>
     <seg type="verse" id="b.EPH.1.14">
      <s id="b.EPH.1.14.1">Una Awi Gurumi Qatetebi pamamake magena lo maro o jaji ma nonako moi isigogou, la o orasi ma simaka ngone asa pamake kali o bi moi-moi o Gikimoi Awi nyawa wajajajika, sidago ngone Awi nyawa gena nanga dorou lo wapalako qabolo.</s>
      <s id="b.EPH.1.14.2">De magena waaka itiaika, la ma ngale o Gikimoi Awi laha ngoneka so Una bilasu powigiliri.</s>
     </seg>
     <seg type="verse" id="b.EPH.1.15">
      <s id="b.EPH.1.15.1">So nakoso ngohi tososininga o bi laha moi-moi gena qangodu ngini niamakeka, de ngohi bilasu o Gikimoika totemo, "Ya, Jou!</s>
      <s id="b.EPH.1.15.2">Ani laha ka ilamo poli."</s>
      <s id="b.EPH.1.15.3">Ma orasi o habari ma ngale ngini niwipiricaya qaputuru o Jou Yesuska de lo nia dodara o Gikimoi Awi nyawa yangodu gena ngohi toiseka,</s>
     </seg>
     <seg type="verse" id="b.EPH.1.16">
      <s id="b.EPH.1.16.1">sidago lo o orasi manena ngohi tomatoguwa ai sukuru tatide o Gikimoika, de ma ngale ngini ningodu ai sumbayang ma rabaka gena tiniwosawa.</s>
     </seg>
     <seg type="verse" id="b.EPH.1.17">
      <s id="b.EPH.1.17.1">Ngohi togolo o Gikimoika, Una gena nanga Jou Yesus Kristus ma Baba de lo to ngone nanga Baba Wokokuasa, tanu de Awi Gurumi ma buturu so ngini winihike o cawaro la aku o Gikimoi niwinako qaloha.</s>
     </seg>
     <seg type="verse" id="b.EPH.1.18">
      <s id="b.EPH.1.18.1">Ngohi lo togolo tanu wosikelelo nia sininga ma rabaka la aku nianako itiai, ma orasi ka iqoqomasi ngini winihirika, de o kia naga aku niongongano.</s>
      <s id="b.EPH.1.18.2">Ena gena, o bi loha moi-moi wojajaji so niongonganoka gena asa idadi foloisi ilamo Awi nyawaka.</s>
     </seg>
     <seg type="verse" id="b.EPH.1.19">
      <s id="b.EPH.1.19.1">De ngohi lo togolo tanu ngini aku nianako itiai, to Una Awi kuasa ma manara kanaga ngone popipiricaya bilasu pamalo, magena foloisi ilamo.</s>
      <s id="b.EPH.1.19.2">O kuasa magena imatero de Awi kuasa foloisi ilalamo</s>
     </seg>
     <seg type="verse" id="b.EPH.1.20">
      <s id="b.EPH.1.20.1">magena womanara ma orasi ma Kristus o soneno wisioho kali de to Una Awi girinaka wisitamiye la kagena o sorogaka Awi horomati wamake.</s>
     </seg>
     <seg type="verse" id="b.EPH.1.21">
      <s id="b.EPH.1.21.1">De kagena ma Kristus gena foloi wolamoli de o bi kolano, eko o bi gurumi, eko lo yangodu nagoona bato ikokuasa de ipopareta, so bai o orasi manenaka de lo o orasi ma simaka, to Una Awi kuasa gena ifoloi ilamo de o bi kuasa ma somoano.</s>
     </seg>
     <seg type="verse" id="b.EPH.1.22">
      <s id="b.EPH.1.22.1">O Gikimoi waaka so o bi moi-moi qangodu gena ma Kristus iwisigise.</s>
      <s id="b.EPH.1.22.2">De ma Kristus gena witide la o bi gogobu yangodu wapareta,</s>
     </seg>
     <seg type="verse" id="b.EPH.1.23">
      <s id="b.EPH.1.23.1">imatero maro o sahe de o rohe so o sahe gena o rohe yapareta.</s>
      <s id="b.EPH.1.23.2">De kiaka bato Una magegena kanaga, bai o dipaka de lo o duniaka.</s>
      <s id="b.EPH.1.23.3">So maro o bi moi-moi qangodu gena o kia bato dede Una, komagena lo qangodu gena kanaga dede ngone Awi nyawaka.</s>
     </seg>
    </div>
    <div type="chapter" id="b.EPH.2">
     <seg type="verse" id="b.EPH.2.1">
      <s id="b.EPH.2.1.1">Iqomaka, kanaga ngini gena o Jou Yesus niwipiricaya waasi, so ngini kanaga pinisitero maro nisosone, sababu niodupa nia sala de nia dorou ma rabaka nigoge.</s>
     </seg>
     <seg type="verse" id="b.EPH.2.2">
      <s id="b.EPH.2.2.1">O orasi magenaka ngini o wange isigeto-geto niamote o ngeko qatotorou gena maro de o nyawa o Gikimoi wihoholu so o dorou yodupa yaaka, ena gena kanaga ngini lo niaaka o Iblis awi dupa.</s>
      <s id="b.EPH.2.2.2">O Iblis gena o kuasa qatotorou o ngawa-ngawaka wapopareta, de lo sidago o orasi manena nagasi o nyawa o Gikimoi wisigogiisewa to ona manga siningaka womanara.</s>
     </seg>
     <seg type="verse" id="b.EPH.2.3">
      <s id="b.EPH.2.3.1">De maro ona magegena, komagena ngone inangodu lo iqomaka paaka de pamote nanga sininga ma dupa de o nyafusu qatotorou gena qangodu.</s>
      <s id="b.EPH.2.3.2">Igogou, o orasi magenaka so itiai nakoso ngone o Gikimoi wonadoosa, sababu ngone gena ka pomaketero de ona o nyawa ma binuka lo de manga dorou.</s>
     </seg>
     <seg type="verse" id="b.EPH.2.4">
      <s id="b.EPH.2.4.1">Ngaroko komagena, o Gikimoi Awi galusiri de lo Awi dodara gena foloisi ilamo ngoneka bai!</s>
     </seg>
     <seg type="verse" id="b.EPH.2.5">
      <s id="b.EPH.2.5.1">Ma orasi ngone kagenasi pomasitero maro pososone, sababu podupa nanga sala de nanga dorou ma rabaka pogoge, de ma sihino ma Kristus Una magena wonatupu so ngone wonasioho kali.</s>
      <s id="b.EPH.2.5.2">So ka cawali o Gikimoi Awi laha so ngone aku nanga dorouno wonasisalamati.</s>
     </seg>
     <seg type="verse" id="b.EPH.2.6">
      <s id="b.EPH.2.6.1">De ngone dede ma Kristus pomarimoika, so o Gikimoi ngone wonasioho kali la kadaku o sorogaka de ma Kristus wonasitamiye la ngone de Una nanga horomati pamake.</s>
     </seg>
     <seg type="verse" id="b.EPH.2.7">
      <s id="b.EPH.2.7.1">Komagena o Gikimoi waaka la o orasi manena de isikahika, ma ngale to Una Awi laha ngoneka so aku wosikelelo Awi dodara gena foloisi ilamo wonasimeta ngoneka, sababu ngone de o Yesus Kristus pomarimoika.</s>
     </seg>
     <seg type="verse" id="b.EPH.2.8">
      <s id="b.EPH.2.8.1">Igogou, nakoso ngone kanaga o Jou Yesus powipiricaya, de ka ma ngale o Gikimoi Awi laha so asa ngone nanga dorouno wonasisalamatika.</s>
      <s id="b.EPH.2.8.2">Magena nanga manara ma sopo qasowo, duma ka cawali ma ngale o Gikimoi Awi laha so wonasitodihike ngoneka la wonasisalamati.</s>
     </seg>
     <seg type="verse" id="b.EPH.2.9">
      <s id="b.EPH.2.9.1">Ngone de nanga manara masirete la pomasisalamati gena idadiwa.</s>
      <s id="b.EPH.2.9.2">So o nyawa yaakuwa imasihie itemo, "Ngohi de ai manara masirete so tosalamatika."</s>
     </seg>
     <seg type="verse" id="b.EPH.2.10">
      <s id="b.EPH.2.10.1">Sababu ngone de ma Kristus pomarimoika de o oho qamomuane pamakeka gena, cawali o Gikimoi Awi manara ma sopo masirete la ngone o bi moi-moi qaloloha aku paaka, maro o kia naga ka ma nonomasi ma ngale ngone gena wositatapu qaboloka.</s>
     </seg>
     <seg type="verse" id="b.EPH.2.11">
      <s id="b.EPH.2.11.1">So hika ngini niososininga iqoqomaka ngini nia oho idodooha.</s>
      <s id="b.EPH.2.11.2">Ngini gena o Yahudika yasowo manga ngopa de manga danoku de o Yahudika ma nyawa kanaga niaso nginika, "o nyawa yasusuna yasowo," ena gena o Gikimoi Awi nyawa lo yasowo.</s>
      <s id="b.EPH.2.11.3">O Yahudika ma nyawa gena itemo ona masirete o nyawa yasusunaka, ena gena nagoona idadi o Gikimoi Awi nyawaka.</s>
      <s id="b.EPH.2.11.4">Duma igogou gena ka cawali o adati o suna ma nonako moi yaaka manga roheka.</s>
     </seg>
     <seg type="verse" id="b.EPH.2.12">
      <s id="b.EPH.2.12.1">O orasi magenaka de ngini gena kanaga de ma Kristus nimarimoi waasi, so maro o nyawa ma duduno so nimatingaka de o Yahudika ma nyawa, ona gena o Gikimoi Awi nyawa wahihirika.</s>
      <s id="b.EPH.2.12.2">De o kia naga Una Awi nyawa wajajajika gena moi lo ngini niamake waasi, sababu ngini de Una gena nimakitingaka so upa he niongongano bai!</s>
     </seg>
     <seg type="verse" id="b.EPH.2.13">
      <s id="b.EPH.2.13.1">Duma o orasi manena kanaga maro iqoqoma gena komagena kawa, sababu ngini de o Yesus Kristus gena nimarimoika.</s>
      <s id="b.EPH.2.13.2">Iqoqoma ngini de o Gikimoi gena ma soa ikuruka, duma o orasi manena naga de ma ngale ma Kristus Awi au ikopola de wosone so ngini asa inisikadate qabolo de o Gikimoika.</s>
     </seg>
     <seg type="verse" id="b.EPH.2.15">
      <s id="b.EPH.2.15.1">Ma Kristus Una masirete gena ngone wonasirimoi de wonasikomote.</s>
      <s id="b.EPH.2.15.2">Ma orasi Una o sangahadika wosone, de Una o Yahudika manga adati de manga galepu, ena gena manga bobita de manga sulo, magena qangodu watupuka.</s>
      <s id="b.EPH.2.15.3">Waaka komagena so o Yahudika ma nyawa de o Yahudika ma nyawa yasowo asa imarimoika.</s>
      <s id="b.EPH.2.15.4">Ngaroko iqomaka ona imatekekalawangi, maro o boberesu moi kanaga inasikitingaka, duma magena Una wasisaka.</s>
      <s id="b.EPH.2.15.5">Komagena ma ngale ngone inangodu aku wonasirimoi la podadi maro o nyawa qamomuane o bolu moi, so ngone de Una pomarimoika.</s>
      <s id="b.EPH.2.15.6">So komagena Una ngone wonasirimoi de wonasikomote.</s>
     </seg>
     <seg type="verse" id="b.EPH.2.16">
      <s id="b.EPH.2.16.1">To Una Awi ngale lo ngone gena wonasirorimoi, de komagena lo asa pomarimoi la pomakadame dede o Gikimoi.</s>
      <s id="b.EPH.2.16.2">Ma orasi ma Kristus o sangahadika wosone, de nanga sikoholu dede o Gikimoi gena asa yasisaka.</s>
     </seg>
     <seg type="verse" id="b.EPH.2.17">
      <s id="b.EPH.2.17.1">Komagena so ma Kristus kanena wahino qabolo la ma ngale o rimoi ma habari gena wonasingangasu ngone inangoduka, bai ngini o Yahudika ma nyawa nisowo ma soa ikukuruka dede o Gikimoi, bai lo ngomi o Yahudika ma nyawa ma soa idudumuka dede o Gikimoi.</s>
     </seg>
     <seg type="verse" id="b.EPH.2.18">
      <s id="b.EPH.2.18.1">Sababu ma ngale ma Kristus Awi manara gena, bai o Yahudika de lo o Yahudika yasowo, ngone inangodu gena de o Gurumi Qatetebi ma kuasa aku pobicara o Baba Gikimoi Awi simaka.</s>
     </seg>
     <seg type="verse" id="b.EPH.2.19">
      <s id="b.EPH.2.19.1">So ngini nipipiricaya o Yahudika ma nyawa nisowo, ngaroko iqomaka ngini inisieto maro o nyawa ma duduno, duma o orasi manena naga de ngini lo inisieto maro o Gikimoi Awi nyawa manga dodiao.</s>
      <s id="b.EPH.2.19.2">Ngini nigoge ka o tahu moi dede to Una Awi ngopa-ngopa yangodu.</s>
     </seg>
     <seg type="verse" id="b.EPH.2.20">
      <s id="b.EPH.2.20.1">Nako ngone popipiricaya, ngone pomatero maro o tahu moi o Gikimoi wosigogoko.</s>
      <s id="b.EPH.2.20.2">De o Jou Yesus Awi sosulo-sosulo de lo o Gikimoi Awi nabi-nabi ona magena imatero maro o tahu magena ma sosoqe.</s>
      <s id="b.EPH.2.20.3">Nako o Jou Yesus Awi sosulo-sosulo de lo o Gikimoi Awi nabi-nabi, ona magena imatero maro o tahu ma sosoqe.</s>
      <s id="b.EPH.2.20.4">De ngone popipiricaya, ngone pomatero maro o tahu moi o Gikimoi wosigogoko ma sosoqe ma qokuka.</s>
      <s id="b.EPH.2.20.5">De o Yesus Kristus Una magena womasitero maro ma sosoqe gena o teto ilalamo moi, de ngone gena pomasitero maro o tahu kiaka o Gikimoi wosigoko o sosoqe magena ma qokuka.</s>
     </seg>
     <seg type="verse" id="b.EPH.2.21">
      <s id="b.EPH.2.21.1">Ngone de ma Kristus pomarorimoika, gena pomasitero maro o tahu moi la kanaga isigoko gena yafato qaasu-asu sidago lo idadi o tahu qatetebi moi, kiaka ma rabaka qaloha so o Jou Gikimoi aku wogoge.</s>
     </seg>
     <seg type="verse" id="b.EPH.2.22">
      <s id="b.EPH.2.22.1">De ngini lo o Yahudika nisowo de ma Kristus nimarorimoika, ngini gena lo dede o nyawa ipipiricaya ma binukasi ningodu kanaga nisigoko maro o tahu moi, kiaka ma rabaka o Gikimoi Awi Gurumi asa wogoge.</s>
     </seg>
    </div>
    <div type="chapter" id="b.EPH.3">
     <seg type="verse" id="b.EPH.3.1">
      <s id="b.EPH.3.1.1">O Yahudika ma nyawa de o Yahudika ma nyawa yasowo ona magena o Gikimoi wasirimoi qaboloka, komagena so ngohi, Paulus, ma ngale ngini gena togolo Unaka.</s>
      <s id="b.EPH.3.1.2">Ngohi kanaga ibuika, sababu ma ngale o Yesus Kristus ngaroko ngini o Yahudika ma nyawa nisowo gena tinisihabarika.</s>
     </seg>
     <seg type="verse" id="b.EPH.3.2">
      <s id="b.EPH.3.2.1">Igogou, ngini niise qaboloka ma ngale nginika gena idodooha o Gikimoi o manara moi woihike ngohika, so kanaga o habari qaloloha ma ngale Awi laha gena bilasu tinisihabari nginika.</s>
     </seg>
     <seg type="verse" id="b.EPH.3.3">
      <s id="b.EPH.3.3.1">Magena Una Awi ngale, kiaka ma nonomaka de wosikokelelo waasi, gena Una masirete kanaga ngohi woisingangasuka, de kanaga lo ngohi iqomaka kanaga ma cunu talefoka.</s>
     </seg>
     <seg type="verse" id="b.EPH.3.4">
      <s id="b.EPH.3.4.1">De nakoso o kia naga talelefo magena ngini niabaca, de ngini asa nianako igogou ngohi tosihoda qabolo o Gikimoi Awi ngale kiaka ma Kristus wosiganapuka.</s>
     </seg>
     <seg type="verse" id="b.EPH.3.5">
      <s id="b.EPH.3.5.1">Iqoqomaka, kanaga Awi ngale magena o nyawaka wasikelelo waasi.</s>
      <s id="b.EPH.3.5.2">Duma o orasi manena naga de Awi ngale magena kanaga to Una Awi Gurumi wosikelelo o Jou Yesus Awi sosulo-sosuloka de lo o Gikimoi Awi nabi-nabika.</s>
     </seg>
     <seg type="verse" id="b.EPH.3.6">
      <s id="b.EPH.3.6.1">O Gikimoi Awi ngale magena, maro o Yahudika ma nyawa, komagena lo o Yahudika ma nyawa yasowo ona magena asa o bi laha o Gikimoino yamake, de lo idadi maro o bolu moi dede ona Yahudika, de ona magena lo yamakeka o kia naga o Gikimoi wajajajika.</s>
      <s id="b.EPH.3.6.2">Ona yamake sababu o habari qaloloha magena yopiricayaka so de o Yesus Kristus imarimoika.</s>
     </seg>
     <seg type="verse" id="b.EPH.3.7">
      <s id="b.EPH.3.7.1">Ngohi ai manara o habari qaloloha tosihohabari gena o cocatu moi foloi ilamo, sababu o Gikimoi Awi laha so asa ngohi woitide la todadi to Una Awi nyawa womomanara moi.</s>
      <s id="b.EPH.3.7.2">So Una de Awi kuasa lo asa ngohi woisiputuru la magena aku taaka.</s>
     </seg>
     <seg type="verse" id="b.EPH.3.8">
      <s id="b.EPH.3.8.1">Nako ngohi de o Gikimoi Awi nyawa ma binuka, de igogou ona magena foloisi yolamo de ngohi.</s>
      <s id="b.EPH.3.8.2">Ngaroko komagena, duma ngohi gena o Gikimoi Awi laha so asa woihike o manara la o habari qaloloha tosihabari ngini o Yahudika ma nyawa nisowo.</s>
      <s id="b.EPH.3.8.3">O habari ma ngale gena ma Kristus Awi laha foloisi ilalamo kekiaka paakuwa patuga.</s>
     </seg>
     <seg type="verse" id="b.EPH.3.9">
      <s id="b.EPH.3.9.1">O Gikimoi, o bi moi-moi o duniaka wosidadadi, Una magena wodupa la ngohi lo o nyawa yangodu tasingangasu ma ngale idodooha to Una Awi ngale wosiganapu, kekiaka ma nonomaka de wosikelelo waasi.</s>
     </seg>
     <seg type="verse" id="b.EPH.3.10">
      <s id="b.EPH.3.10.1">La o orasi manenaka de ma ngale o gogobu manga manara, so to Una Awi cawaro gena o moi-moi qangodu wosiaaturu magena asa isikelelo o bi malaikat de lo o bi dodadi o kia bato o sorogaka ipopareta.</s>
     </seg>
     <seg type="verse" id="b.EPH.3.11">
      <s id="b.EPH.3.11.1">O bi moi-moi qangodu magena maro ma nonomaka de kiaka ma ngale nanga Jou Yesus Kristus womanara so to Gikimoi Awi ngale wositotatapuka lo waaka, kagena de isikahino, la o Gikimoi Awi jaji magena aku isiganapu.</s>
     </seg>
     <seg type="verse" id="b.EPH.3.12">
      <s id="b.EPH.3.12.1">Ngone ma Kristus powipiricayaka de lo ngone dede Una pomarimoika, so ngone asa pobarani o Gikimoi Awi simaka pahika de asa panako igogou Una ngone wonaqehe qalohaka.</s>
     </seg>
     <seg type="verse" id="b.EPH.3.13">
      <s id="b.EPH.3.13.1">So ngini gena ngohi tinigolo, ma ngale o habari qaloloha tinisihabari nginika so ngohi ibuika, gena tanu upa ngini nia sininga qaceke.</s>
      <s id="b.EPH.3.13.2">Sababu ngohi isangisara gena igogou ma ngale ngini lo done aku inisimulia.</s>
     </seg>
     <seg type="verse" id="b.EPH.3.14">
      <s id="b.EPH.3.14.1">So, ai dodiao nipipiricaya o Yahudika ma nyawa nisowo, nakoso ngohi tososininga ma ngale ngini de ma Kristus nimarimoika so o bi laha moi-moi gena qangodu kanaga niamakeka, de ngohi tobukuku towisuba o Baba Gikimoi Awi simaka.</s>
     </seg>
     <seg type="verse" id="b.EPH.3.15">
      <s id="b.EPH.3.15.1">Una magegena o bi dodadi moi-moi, kiaka kanaga o duniaka de lo o sorogaka gena, qangodu-ngodu manga baba.</s>
     </seg>
     <seg type="verse" id="b.EPH.3.16">
      <s id="b.EPH.3.16.1">Ngohi togolo Unaka, maro Awi laha de Awi kuasa kanaga foloisi ilalamo, de Awi Gurumi masirete magena lo tanu igogou to ngini nia sininga asa wosiputuru.</s>
     </seg>
     <seg type="verse" id="b.EPH.3.17">
      <s id="b.EPH.3.17.1">Nako komagena, de ma ngale ngini nia piricaya so ma Kristus gena kanaga wogoge nia sininga ma rabaka.</s>
      <s id="b.EPH.3.17.2">De ngohi lo togolo la tanu ngini nia oho ma gola gena o dodara, maro o gota moi o tonaku isibelo so ma ngutu isupu de ioho qaputuru.</s>
      <s id="b.EPH.3.17.3">So o dodara nia siningaka lo tanu imasingutu la ifoloisi qaputuru, maro o tahu moi isigoko ma sosoqe qapoputuruka.</s>
     </seg>
     <seg type="verse" id="b.EPH.3.19">
      <s id="b.EPH.3.19.1">Ma Kristus Awi dodara gena ngone dede Awi nyawa yangodu aku panako, duma nanga sininga ma kanako gena de ma batika, so paakuwa Awi dodara gena ngone patuga idodooha ma ngoha, eko ma gaku, eko ma guruye eko lo ma luku.</s>
      <s id="b.EPH.3.19.2">Ngaroko komagena, ngohi togolo kali tanu ngini aku ma Kristus Awi dodara gena niamalo de nianako qaputuru, la o Gikimoi Una masirete de Awi boloi qangodu gena imasitauho nginika, so wogoge to ngini nia siningaka gena iwedo-wedo.</s>
     </seg>
     <seg type="verse" id="b.EPH.3.20">
      <s id="b.EPH.3.20.1">O Gikimoi Awi kuasa la kanaga imanara to ngone nanga siningaka, gena foloisi itiai.</s>
      <s id="b.EPH.3.20.2">De Awi kuasa gena o Gikimoi aku waaka ifoloi de o bi moi-moi qangodu ngone pogogolo de podudupa.</s>
     </seg>
     <seg type="verse" id="b.EPH.3.21">
      <s id="b.EPH.3.21.1">Komagena ngone gena to Una Awi gogobu sababu de ma Kristus lo pomarimoika, so hika la o Gikimoi Awi ronga posilamo ka sidutu ikakali.</s>
      <s id="b.EPH.3.21.2">Amin.</s>
     </seg>
    </div>
    <div type="chapter" id="b.EPH.4">
     <seg type="verse" id="b.EPH.4.1">
      <s id="b.EPH.4.1.1">Mutuwade, ai dodiao nipipiricaya, kiaka kanena ngohi ibuika ma ngale taaka o Jou Awi manara gena, tinibaja de togolo nginika la tanu ngini o kia naga moi-moi niaaka bilasu imatero maro o nyawa o Jou wahihirika yaaka.</s>
     </seg>
     <seg type="verse" id="b.EPH.4.2">
      <s id="b.EPH.4.2.1">So hika ngini kanaga de nia sininga qamuuqu moi de moika de nia sabari lo ilamo, so ngini upa ka jai-jai de nimatekedoosa duma o nyawa niadodara.</s>
     </seg>
     <seg type="verse" id="b.EPH.4.3">
      <s id="b.EPH.4.3.1">La nimatekesidiahi nigoge o rimoi ma rabaka.</s>
      <s id="b.EPH.4.3.2">O Gikimoi Awi Gurumi nia sininga waaka so aku nimarimoi, so magena bilasu niojaga qaloha.</s>
     </seg>
     <seg type="verse" id="b.EPH.4.4">
      <s id="b.EPH.4.4.1">Ngone ma Kristus powipipiricaya gena, ngone inangodu podadi ka o bolu moi, de o Gurumi Qatetebi lo ka ka moi so kanaga he to ngone inangodu nanga sininga ma rabaka.</s>
      <s id="b.EPH.4.4.2">To ngone nanga ngongano lo ka moika, ena gena ma orasi iqomaka ngone wonahirika, de pongongano o bi laha moi-moi o Gikimoi wojajajika gena idadi foloisi ilamo Awi nyawaka.</s>
     </seg>
     <seg type="verse" id="b.EPH.4.5">
      <s id="b.EPH.4.5.1">Ngone inangodu powipiricaya ka o Jou womatetengoka, o ngeko ma Kristus powipiricaya gena ka ngai moi, de komagena lo o nonako ka ngai moi isikelelo igogou ngone powipiricayaka, ena gena de o ake inasiosi.</s>
     </seg>
     <seg type="verse" id="b.EPH.4.6">
      <s id="b.EPH.4.6.1">O Gikimoi ka womatengo de wodadi ngone inangodu nanga Baba.</s>
      <s id="b.EPH.4.6.2">Una gena o bi moi-moi qangodu wakolano de lo qangodu ma rabaka womanara de wodogoge.</s>
     </seg>
     <seg type="verse" id="b.EPH.4.7">
      <s id="b.EPH.4.7.1">Ngaroko ngone nanga moi-moi gena ka imaketero, duma o bi cocatu moi-moi ma Kristus ngone wonahihike gena kanaga imaterowa.</s>
      <s id="b.EPH.4.7.2">Ngone moi-moi o cocatu pamake la ma ngale Awi manara paaka, de o cocatu ilalamo magena inasikelelo igogou to Una Awi sininga gena qaloha.</s>
     </seg>
     <seg type="verse" id="b.EPH.4.8">
      <s id="b.EPH.4.8.1">Ma sababu magegena so o bi cocatu kiaka ma ngale isingongangasu gena kanaga isilefo iqomaka o Gikimoi Awi Jaji ma Buku ma rabaka itemo, "Ma orasi Una Awi lawangi yadadala waturaka, so wodola o riho ikukuruye moika, de Awi ngongike moi-moi wositoku Awi nyawaka."</s>
     </seg>
     <seg type="verse" id="b.EPH.4.9">
      <s id="b.EPH.4.9.1">Nakoso magena itemo "wodola," gena ma ngale igogou iqoqoma Una gena o dipaka de asa wouti o dunia manenaku.</s>
     </seg>
     <seg type="verse" id="b.EPH.4.10">
      <s id="b.EPH.4.10.1">De Una lo kanaga woutika, Una magena lo o riho ikukuruye moi asa wadolaka, o riho kiaka foloisi ikukuruye de o bi moi-moi qangodu o dipaka, la o riho kekiaka naga bato to Una Awi kuasa lo kagena naga.</s>
     </seg>
     <seg type="verse" id="b.EPH.4.11">
      <s id="b.EPH.4.11.1">Una magegena o bi cocatu ngone o nyawa wonasitokuka.</s>
      <s id="b.EPH.4.11.2">O cocatu kanaga wonahike ngone ma binuka la podadi o bi sosulo, de ma binukali kanaga o cocatu wonahike la Awi demo gena posingangasu, de ma binukali kanaga o cocatu wonahike la o habari qaloloha posihabari, de lo ma binukali kanaga o cocatu wonahike la o gogobu padoto de lo pajaga.</s>
     </seg>
     <seg type="verse" id="b.EPH.4.12">
      <s id="b.EPH.4.12.1">Una o bi cocatu ngone wositokuka ma ngale ngone Awi nyawa inangodu wonasidailakoka la Awi manara magena paaka, so ngone ma Kristus powipipiricaya o bolumoi-bolumoi gena asa pomatekesiputuru moi de moika.</s>
     </seg>
     <seg type="verse" id="b.EPH.4.13">
      <s id="b.EPH.4.13.1">Nako komagena, de ma dodoguka ngone inangodu asa nanga sininga imarimoika, sababu ngone o Gikimoi ma Ngopa powinakoka de lo powipiricayaka.</s>
      <s id="b.EPH.4.13.2">De ngone nanga cawaro de nanga buturu gena foloisi idogo sidago lo ma kurangi o kia naga moi lo ihiwa, de ngone lo podadi ka imatero maro ma Kristus masirete, Awi cawaro de Awi buturu kanaga ngoneka de ma boloika.</s>
     </seg>
     <seg type="verse" id="b.EPH.4.14">
      <s id="b.EPH.4.14.1">Nakoso ngone pomaaka komagenaka, de ngone asa pomasitero kawa maro de o ngopa-ngopa so jai-jai yakulai de o dodoto o kia bato gena ka yamote, maro o deru o moku-moku de o rato qasosihilo yadahe so ikole hika de hino.</s>
      <s id="b.EPH.4.14.2">O dodoto magena o nyawa yokokulai gena yaaho de manga edekati gena o nyawa yasihaga.</s>
     </seg>
     <seg type="verse" id="b.EPH.4.15">
      <s id="b.EPH.4.15.1">Duma ngone aku inakulai kawa, sababu ngone gena de o dodara kanaga nanga siningaka, so o dodoto itotiaika pomasigocoho sidago igogou o bi moi-moi qangodu kanaga ma rabaka ngone nanga rimoi dede ma Kristus gena ma buturu asa idogo-dogo.</s>
      <s id="b.EPH.4.15.2">Nako ma Kristus gena, posiade-ade Una maro nanga sahe.</s>
     </seg>
     <seg type="verse" id="b.EPH.4.16">
      <s id="b.EPH.4.16.1">De ngone popipiricaya manena maro to Una Awi rohe ma bobolo.</s>
      <s id="b.EPH.4.16.2">O rohe ma sahe gena kanaga o rohe qaasu-asu yapareta, so aku yapalihara de o bobolo imasigocoho lo qaputuru sidago ifero qaloha.</s>
      <s id="b.EPH.4.16.3">Komagena lo ngone ma Kristus powipipiricayaka.</s>
      <s id="b.EPH.4.16.4">So nakoso ngone de o buturu o Jou wonahihikeka so pomatekedodara moi de moika, ngone nanga rimoi gena asa idadi foloisi qaputuru de ifero qaloha.</s>
     </seg>
     <seg type="verse" id="b.EPH.4.17">
      <s id="b.EPH.4.17.1">So ngohi de o Jou Awi kuasa tinigolo de tinibaja, la ngini niaaka kawa maro o nyawa o Gikimoi wipipiricayawa bai!</s>
      <s id="b.EPH.4.17.2">Sababu o bi moi-moi qangodu manga sininga ma rabaka kanaga ma faida ihiwa.</s>
     </seg>
     <seg type="verse" id="b.EPH.4.18">
      <s id="b.EPH.4.18.1">Una gena yaakuwa ona iwinako, maro o nyawa o bubutu ma rabaka de itagi.</s>
      <s id="b.EPH.4.18.2">De ona yamakewa o oho o Gikimoino, sababu to ona manga sininga qatogoika so o dodoto itotiai gena yanako kawa.</s>
     </seg>
     <seg type="verse" id="b.EPH.4.19">
      <s id="b.EPH.4.19.1">De lo ona o maqe gena yanako kawa, so imaqohaka manga nyafusu moi-moi qatotorou gena o kia bato yodupa de yododesere, sidago manga rohe lo maro ka o haiwani so o maqe gena yodupa yaaka.</s>
     </seg>
     <seg type="verse" id="b.EPH.4.20">
      <s id="b.EPH.4.20.1">Duma nako ngini gena, ma Kristus winidoto maro komagenawa.</s>
     </seg>
     <seg type="verse" id="b.EPH.4.21">
      <s id="b.EPH.4.21.1">Igogou, o habari ma ngale o Yesus gena ngini niiseka de lo to Una Awi dodoto itotiai gena inidotoka.</s>
     </seg>
     <seg type="verse" id="b.EPH.4.22">
      <s id="b.EPH.4.22.1">Ena gena, ngini inidotoka la ngini bilasu niholu de nisigise kawa to ngini nia dupa qatotorou de lo o manara moi-moi iqoqoma niaaakaka, magena he niaaka kawa de niaumoka.</s>
      <s id="b.EPH.4.22.2">Nia dupa iqoqoma niamomoteka gena ka inisitura o ngeko isasalaku de nia gogoho isitorou.</s>
     </seg>
     <seg type="verse" id="b.EPH.4.23">
      <s id="b.EPH.4.23.1">De lo ngini inidotoka la o orasi manena kanaga nia sininga magena idadi qamuane,</s>
     </seg>
     <seg type="verse" id="b.EPH.4.24">
      <s id="b.EPH.4.24.1">sababu o Gikimoi nia sininga wamuaneka.</s>
      <s id="b.EPH.4.24.2">Una waaka la ngini nia sininga gena igogou aku idadi imatero maro to Una Awi sininga masirete, kekiaka itotiai de lo qatetebi.</s>
     </seg>
     <seg type="verse" id="b.EPH.4.25">
      <s id="b.EPH.4.25.1">So igogou ngini bilasu nia gogoho ma manara iqoqomaka gena niaaka kawa de niaumoka, so nitodamato kawa.</s>
      <s id="b.EPH.4.25.2">Lebelaha o kia naga itotiai gena niadedemo o nyawaka, sababu ngone inangodu maro ma Kristus Awi rohe gena kanaga pomarimoika, so bilasu pomatekekokiriwo.</s>
     </seg>
     <seg type="verse" id="b.EPH.4.26">
      <s id="b.EPH.4.26.1">Nakoso o nyawa niadoosaka, upa sidago nia doosa gena o dorouku inisitura.</s>
      <s id="b.EPH.4.26.2">Nia doosa gena upa niadiahi ma bati o wange itumu,</s>
     </seg>
     <seg type="verse" id="b.EPH.4.27">
      <s id="b.EPH.4.27.1">la ma ngale o Iblis gena o orasi ma cunu lo upa niwihike la ngini winibaja.</s>
     </seg>
     <seg type="verse" id="b.EPH.4.28">
      <s id="b.EPH.4.28.1">O nyawa itotosi bilasu upa itosi kali.</s>
      <s id="b.EPH.4.28.2">Duma ona bilasu de manga gia masirete imanara ikaeli manga oho isisari, la aku o nyawa isususa lo yahike.</s>
     </seg>
     <seg type="verse" id="b.EPH.4.29">
      <s id="b.EPH.4.29.1">Nakoso ngini nibicara gena, upa sidago o demo qatotorou nia uruno isupu.</s>
      <s id="b.EPH.4.29.2">Duma nako nibicara gena bilasu o demo itotiai, kiaka o loha niaaaka o nyawaka, la manga sininga aku nisiputuru.</s>
     </seg>
     <seg type="verse" id="b.EPH.4.30">
      <s id="b.EPH.4.30.1">De o Gurumi Qatetebi gena ngini upa niwisipeleso.</s>
      <s id="b.EPH.4.30.2">Niososininga!</s>
      <s id="b.EPH.4.30.3">O Gikimoi Awi Gurumi asa winihike la idadi o nonako moi igogou ngini gena nidadi to Una Awi nyawa, sidago ma orasi done asa yaado de to ngini nia dorouno aku winipalako.</s>
     </seg>
     <seg type="verse" id="b.EPH.4.31">
      <s id="b.EPH.4.31.1">So nia sininga ma rabaka ma siri moi-moi bilasu niasisa, ena gena o duhudu, o doosa, de o gangamo.</s>
      <s id="b.EPH.4.31.2">Upa lo nimatekedotoore moi de moika de o ronga ma dorou nimatekekagaka.</s>
      <s id="b.EPH.4.31.3">De lo upa o dorou o kia bato o nyawa niagaka.</s>
     </seg>
     <seg type="verse" id="b.EPH.4.32">
      <s id="b.EPH.4.32.1">Duma ngini bilasu nimatekegalusiri moi de moika, de niadupa ka cawali o loha niaaka de lo nimasikaapongu moi de moika, imatero maro o Gikimoi winisiapongu qabolo nginika, sababu igogou ngini de ma Kristus nimarimoika.</s>
     </seg>
    </div>
    <div type="chapter" id="b.EPH.5">
     <seg type="verse" id="b.EPH.5.1">
      <s id="b.EPH.5.1.1">So ma ngale ngini nidadi o Gikimoi Awi ngopa winidododaraka, so hika ngini niamote imatero maro to Una Awi gogoho masirete, maro o ngopa la kanaga imadoto manga dodihimo manga gogoho itotiai.</s>
     </seg>
     <seg type="verse" id="b.EPH.5.2">
      <s id="b.EPH.5.2.1">O orasi isigeto-geto ngini niadupa bilasu niadodara o nyawaka, imatero maro ma Kristus ngone wonadodaraka.</s>
      <s id="b.EPH.5.2.2">Ena gena, ma ngale ngone Una wodupa wosone maro o suba qaloloha moi watide o Gikimoika de Una waqehe qaloha.</s>
     </seg>
     <seg type="verse" id="b.EPH.5.3">
      <s id="b.EPH.5.3.1">So ma ngale ngini o Gikimoi Awi nyawa, so upa sidago o sababu moi idadi so done o nyawa aku itemo ngini gena kanaga nisundali, de o bi moi-moi qatotorou niodupa, de lo o arata niodesere.</s>
     </seg>
     <seg type="verse" id="b.EPH.5.4">
      <s id="b.EPH.5.4.1">Komagena lo itiaiwa nakoso ngini o nyawa niadodoa, eko niatemo ifufuma, eko lo o demo qatotorou la o nyawa niasimaqe.</s>
      <s id="b.EPH.5.4.2">Duma foloi qaloha la ngini kanaga nia uruno isupu nia sukuru ma demo niatide o Gikimoika.</s>
     </seg>
     <seg type="verse" id="b.EPH.5.5">
      <s id="b.EPH.5.5.1">Igogou-gogou, o nyawa la kanaga isundali eko o bi moi-moi qatotorou yodupa, de ona magena yaakuwa ma Kristus de o Gikimoi Manga pareta ma rabaka o bi laha o Gikimoi wajajajika moi lo yamake.</s>
      <s id="b.EPH.5.5.2">Komagena lo o nyawa la kanaga o arata yodesere, ngone aku potemo yosuba ka cawali o kia naga yodudupa.</s>
     </seg>
     <seg type="verse" id="b.EPH.5.6">
      <s id="b.EPH.5.6.1">So upa sidago o nyawa de manga bicara ma faida ihihiwa gena, ngini inikulai de inibaja la o gogoho ma manara maro komagena de niaaka.</s>
      <s id="b.EPH.5.6.2">Sababu igogou o nyawa nakoso yaaka komagena de o Gikimoi wisigisewa, ona magegena asa Una wangamo.</s>
     </seg>
     <seg type="verse" id="b.EPH.5.7">
      <s id="b.EPH.5.7.1">Komagena so nakoso o nyawa yaaka komagena, de ngini upa lo ona niadodiao.</s>
     </seg>
     <seg type="verse" id="b.EPH.5.8">
      <s id="b.EPH.5.8.1">Iqoqomaka, de ngini maro o nyawa o bubutu ma rabaka de itagi, duma o orasi manenaka de ngini de o Jou nimarimoika so ngini lo kanaga nitagi o nita ma rabaka.</s>
      <s id="b.EPH.5.8.2">So ngini bilasu nitagi de nia gogoho kiaka itotiai, maro o nyawa la kanaga o nita ma rabaka itagi.</s>
     </seg>
     <seg type="verse" id="b.EPH.5.9">
      <s id="b.EPH.5.9.1">Sababu nakoso nitagi o nita ma rabaka gena, kanaga niaaka o manara de ma sopo moi-moi qangodu kiaka qaloloha, itotiai, de lo igogou.</s>
     </seg>
     <seg type="verse" id="b.EPH.5.10">
      <s id="b.EPH.5.10.1">Hika niatailako la nianako o manara kia gena kanaga o Gikimoi niwisisanangi.</s>
     </seg>
     <seg type="verse" id="b.EPH.5.11">
      <s id="b.EPH.5.11.1">Upa sidago o nyawa la kanaga manga manara ma sopo qatotorou gena ngini niamote, maro o bubutu ma rabaka itagi.</s>
      <s id="b.EPH.5.11.2">Duma manga manara qatotorou magena ngini bilasu nisikelelo de to ngini nia manara qaloloha, maro o nita moi kagena o bubutu ma rabaka isiwa.</s>
     </seg>
     <seg type="verse" id="b.EPH.5.12">
      <s id="b.EPH.5.12.1">Sababu manga manara magena kiaka qatotorou ona isipongoka, so nakoso posibicara de ona asa yamaqe.</s>
     </seg>
     <seg type="verse" id="b.EPH.5.13">
      <s id="b.EPH.5.13.1">Duma o kia bato kanaga o nita lo yododisiwaka gena done asa yakelelo itiai.</s>
     </seg>
     <seg type="verse" id="b.EPH.5.14">
      <s id="b.EPH.5.14.1">De o kia bato la kanaga aku yakelelo itiai komagena, gena asa itagali la idadi o nita.</s>
      <s id="b.EPH.5.14.2">Magena ma ngale o demo ma duuruka manena itemo, "Ngona nikokiolo gena hika nomomi, o sone ma rabano nosupu kasi, de ma Kristus Awi nita asa nidisiwa ngonaka."</s>
     </seg>
     <seg type="verse" id="b.EPH.5.15">
      <s id="b.EPH.5.15.1">Komagena so ngini nimasidodiahi.</s>
      <s id="b.EPH.5.15.2">Upa niaaka maro o nyawa ifufuma, duma maro ka o nyawa icocawaro la magena bilasu niaaka.</s>
     </seg>
     <seg type="verse" id="b.EPH.5.16">
      <s id="b.EPH.5.16.1">O orasi de o riho kiaka bato nakoso ka idadi o loha niaaka, de hika la niaaka bato.</s>
      <s id="b.EPH.5.16.2">Sababu o bi orasi manena naga asa o nyawa yodupa o dorou yaaka.</s>
     </seg>
     <seg type="verse" id="b.EPH.5.17">
      <s id="b.EPH.5.17.1">So ngini gena upa nifuma, duma o kia naga o Jou wodudupa gena igogou nisihodaka.</s>
     </seg>
     <seg type="verse" id="b.EPH.5.18">
      <s id="b.EPH.5.18.1">De upa nidalu, sababu o nyafusu ma dorou done isibao.</s>
      <s id="b.EPH.5.18.2">Ka qaloha nakoso nginiku la o Gurumi Qatetebi ma kuasa qaasu-asu gena iwosa de nipareta,</s>
     </seg>
     <seg type="verse" id="b.EPH.5.19">
      <s id="b.EPH.5.19.1">de ma ngale o Jou gena ngini ninyanyi la niwigiliri, de lo ngini de nia mazmur de nia giliri lo nisinyanyi so nia sininga gena nimatekesiputuru.</s>
     </seg>
     <seg type="verse" id="b.EPH.5.20">
      <s id="b.EPH.5.20.1">De ma sababu nanga Jou Yesus Kristus Awi manara nginika, so o kia bato nia oho ma rabaka hika ngini salalu nia sukuru niatide o Baba Gikimoika.</s>
     </seg>
     <seg type="verse" id="b.EPH.5.21">
      <s id="b.EPH.5.21.1">De nginika o Gurumi Qatetebi ma kuasa gena nipareta, so ngini lo bilasu nimatekesigiise, sababu komagena ngini asa ma Kristus niwihoromati.</s>
     </seg>
     <seg type="verse" id="b.EPH.5.22">
      <s id="b.EPH.5.22.1">Ngini o ngopeqeka gena nako nia roka, hika niasigise, sababu ngini kanaga o Jou niwipiricayaka.</s>
     </seg>
     <seg type="verse" id="b.EPH.5.23">
      <s id="b.EPH.5.23.1">Sababu ma Kristus gena ngone nanga dorouno wonasisalamatika de posiade-ade Una o gogobu nanga sahe de ngone gena Awi rohe, so maro Una gena ngone wonapareta komagena lo asa o roka de ma peqeka.</s>
      <s id="b.EPH.5.23.2">Sababu una kanaga ma peqeka womipareta, imatero maro o rohe so o sahe gena o rohe yapareta.</s>
     </seg>
     <seg type="verse" id="b.EPH.5.24">
      <s id="b.EPH.5.24.1">So maro ngone o gogobu inangodu kanaga ma Kristus powisigise, komagena lo o ngopeqeka moi bilasu ma roka modupa mowisigise.</s>
     </seg>
     <seg type="verse" id="b.EPH.5.25">
      <s id="b.EPH.5.25.1">Nako ngini o roka gena, bilasu nia peqeka nimidodara, imatero maro ma Kristus ngone o gogobu gena wonadodaraka sidago Awi rohe lo wahike la witooma ma ngale ngone posalamati.</s>
     </seg>
     <seg type="verse" id="b.EPH.5.26">
      <s id="b.EPH.5.26.1">Una Awi ngale gena, ngone podadi to Una Awi nyawa masirete.</s>
      <s id="b.EPH.5.26.2">Ngone gena Awi demo popiricayaka so de o ake inasiosi gena, koloko wonatebi dede o ake so isinonako igogou nanga dorou Una wapikika.</s>
     </seg>
     <seg type="verse" id="b.EPH.5.27">
      <s id="b.EPH.5.27.1">Waaka komagena la ma orasi ngone wonangoso to Una Awi simaka, de Awi nita ma rabaka ngone gena inatebika de nanga sala eko nanga dorou moi lo ihiwa, so o nyawa moi lo yaakuwa ngone inakalaki.</s>
     </seg>
     <seg type="verse" id="b.EPH.5.28">
      <s id="b.EPH.5.28.1">So maro ma Kristus Awi dodara ngoneka, komagena lo o roka bilasu ma peqeka womidodara ka imatero maro to una awi rohe masirete so wododaraka.</s>
      <s id="b.EPH.5.28.2">Naguuna la kanaga ma peqeka womidodara gena ma ngale awi rohe masirete so wododaraka.</s>
     </seg>
     <seg type="verse" id="b.EPH.5.29">
      <s id="b.EPH.5.29.1">O nyawa la kanaga manga rohe masirete de yoduhudu gena pamakewa, duma ona imasidodiahi manga rohe gena yapalihara de yojaga, ka imatero maro ma Kristus lo ngone Awi gogobu wonapalihara de wonajaga,</s>
     </seg>
     <seg type="verse" id="b.EPH.5.30">
      <s id="b.EPH.5.30.1">sababu ngone gena maro to Una Awi rohe masirete.</s>
     </seg>
     <seg type="verse" id="b.EPH.5.31">
      <s id="b.EPH.5.31.1">O Gikimoi Awi Jaji ma Buku ma rabaka isilelefo itemo, "Komagena so, ipasaka, de o nyawa yanau bilasu ma baba de ma awa wadongosa, la una de awi peqeka gena ona asa idadi ka ka moi."</s>
     </seg>
     <seg type="verse" id="b.EPH.5.32">
      <s id="b.EPH.5.32.1">O demo manena gena ma ngale ilamo.</s>
      <s id="b.EPH.5.32.2">Magena tositero maro ma Kristus dede o gogobu.</s>
     </seg>
     <seg type="verse" id="b.EPH.5.33">
      <s id="b.EPH.5.33.1">Ngaroko, o demo manena yadahe o bi roka yangoduka.</s>
      <s id="b.EPH.5.33.2">O bi roka bilasu ma peqeka womidodara imatero maro de awi rohe masirete wododara, de lo ma peqeka bilasu ma roka gena mowihoromati.</s>
     </seg>
    </div>
    <div type="chapter" id="b.EPH.6">
     <seg type="verse" id="b.EPH.6.1">
      <s id="b.EPH.6.1.1">Ngini o ngopa gena nako nia dodihimo hika niasigise, sababu ngini kanaga o Jou Yesus niwipiricayaka, so itiaika la magena bilasu niaaka.</s>
     </seg>
     <seg type="verse" id="b.EPH.6.3">
      <s id="b.EPH.6.3.1">Nia baba de lo nia awa magena bilasu niahoromati la ma ngale ngini gena aku nioho qaloha de nia umuru lo ikaku o dunia ma qokuka de nia taungu foloi ka idogo.</s>
      <s id="b.EPH.6.3.2">Magegena o jaji qaloloha moi ma nonomaka kanaga o Gikimoi Awi bobita ngai mogiowono.</s>
     </seg>
     <seg type="verse" id="b.EPH.6.4">
      <s id="b.EPH.6.4.1">De ngini nidadi o ngopa ma baba gena nako nia ngopa, hika upa niaaka so ona yatoosa, duma de o Jou Awi dodoto de Awi sitiari gena hika ona niasipalihara.</s>
     </seg>
     <seg type="verse" id="b.EPH.6.5">
      <s id="b.EPH.6.5.1">De lo ngini nako o gilalo gena, hika nia tuangika gena nia sininga itotiai de igogou niahoromati de lo niasigise, imatero maro ngini gena ma Kristus niwisigise.</s>
     </seg>
     <seg type="verse" id="b.EPH.6.6">
      <s id="b.EPH.6.6.1">Upa ka cawali ma orasi kanaga ona ininanano maro nia edekati gena nia giliri nisimane, duma nia manara gena niaaka foloisi nikaeli de qaloha, maro ma Kristus Awi gilalo moi so o Gikimoi Awi dupa niamote.</s>
     </seg>
     <seg type="verse" id="b.EPH.6.7">
      <s id="b.EPH.6.7.1">Nia manara gena, hika niaaka de nia sininga igogou de qanali, nimanara upa maro ka o nyawa nialeleani, duma nimanara maro ka o Jou niwileleani.</s>
     </seg>
     <seg type="verse" id="b.EPH.6.8">
      <s id="b.EPH.6.8.1">Sababu ngini nianako igogou nagoona la kanaga o loha o kia bato yaaaka, ngaroko o gilalo eko o gilalowa, gena asa o Jou Gikimoi wafanggali de o loha.</s>
     </seg>
     <seg type="verse" id="b.EPH.6.9">
      <s id="b.EPH.6.9.1">De ngini magena lo nakoso o gogilalo manga tuangi moi, upa niasimodo, duma hika nimasidiahi de niaaka qaloha.</s>
      <s id="b.EPH.6.9.2">Sababu nianakoka ngini lo kanaga de nia Tuangi moi kadaku o sorogaka, de lo Una gena upa o nyawa moi wasiguui de o nyawa moili wasitubuso, duma ona manga manara wafanggali ka itiai.</s>
     </seg>
     <seg type="verse" id="b.EPH.6.10">
      <s id="b.EPH.6.10.1">Ma dodoguka, sababu ngini gena kanaga de o Jou nimarimoika de to Una Awi kuasa ma buturu lo niamamakeka, so bilasu nia piricaya magena hika nisiputuru.</s>
     </seg>
     <seg type="verse" id="b.EPH.6.11">
      <s id="b.EPH.6.11.1">O kudoti ma bi dahe moi-moi, kekiaka o Gikimoi wosidodailakoka, gena qangodu-ngodu hika ngini niacoho la ma ngale o Iblis awi sihaga moi-moi gena akuwa niamote.</s>
     </seg>
     <seg type="verse" id="b.EPH.6.12">
      <s id="b.EPH.6.12.1">Sababu ngone nanga kudoti ma rabaka gena o nyawa pasiholuwa.</s>
      <s id="b.EPH.6.12.2">Duma ngone posiholu o kuasa moi-moi qatotorou de ipopareta o ngawa-ngawaka gena o bi kuasa ma jako qangodu, koloko o toka, de o gurumi qatotorou, de lo o kia bato o Gikimoi wihoholu.</s>
     </seg>
     <seg type="verse" id="b.EPH.6.13">
      <s id="b.EPH.6.13.1">Komagena so hika niacoho o kudoti ma bi dahe moi-moi kekiaka o Gikimoi gena qangodu-ngodu wosidodailakoka.</s>
      <s id="b.EPH.6.13.2">La o kudoti ma orasi yaado la idadi, de ngini nia lawangi manga canga gena niorisima sidago o kudoti ma dodoguka de ngini gena nisiturawa.</s>
     </seg>
     <seg type="verse" id="b.EPH.6.14">
      <s id="b.EPH.6.14.1">So hika nia lawangi niorisima qaputuru bai!</s>
      <s id="b.EPH.6.14.2">De o Gikimoi Awi kudoti ma bi dahe moi-moi gena bilasu nimasidailako la nikudoti.</s>
      <s id="b.EPH.6.14.3">So ngini bilasu o dodoto itotiai gena niacoho qaputuru, magena maro nia doi ma bobiliku.</s>
      <s id="b.EPH.6.14.4">Ngini bilasu o moi-moi o kia itotiai gena niaaka, magena maro nia baju besi la nimasijaga ma ngale upa nitura.</s>
     </seg>
     <seg type="verse" id="b.EPH.6.15">
      <s id="b.EPH.6.15.1">O habari qaloloha, kekiaka o nyawa de o Gikimoi wasikadame, gena bilasu ngini niodupa de nisihabari, magena maro nia capato.</s>
     </seg>
     <seg type="verse" id="b.EPH.6.16">
      <s id="b.EPH.6.16.1">De lo ngini bilasu o Jou niwipiricaya qaputuru, magena maro nia salawaku.</s>
      <s id="b.EPH.6.16.2">Bilasu magena niocoho qaputuru la o ngami ma doto qangodu lo aku niasone, kiaka o Iblis winisimemeta nginika.</s>
     </seg>
     <seg type="verse" id="b.EPH.6.17">
      <s id="b.EPH.6.17.1">De ngini bilasu niongongano qaputuru gena igogou o Gikimoi winisalamatika, magena maro nia sarau besi nia saheku nisitotalake.</s>
      <s id="b.EPH.6.17.2">De o Gikimoi Awi demo gena lo bilasu niacoho, maro nia sumarangi moi Awi Gurumi winihihikeka.</s>
     </seg>
     <seg type="verse" id="b.EPH.6.18">
      <s id="b.EPH.6.18.1">O moi-moi gena niaaka de magena ma rabaka ngini de Awi Gurumi ma buturu bilasu nia sumbayang o Gikimoika gena upa itogu, la salalu nimajaga de nimasidailako ma ngale Awi nyawa yangodu so aku nigolo Unaka.</s>
     </seg>
     <seg type="verse" id="b.EPH.6.19">
      <s id="b.EPH.6.19.1">De komagena hika ngohi lo nisisumbayang Unaka, la tanu Una asa o demo woihike, ma ngale ngohi aku tobarani tasingangasu o nyawaka o habari qaloloha, kiaka ma orasi iqoqomaka o Gikimoi wosimane waasi.</s>
     </seg>
     <seg type="verse" id="b.EPH.6.20">
      <s id="b.EPH.6.20.1">Sababu magena ma ngale ngohi maro Awi dagali moi so tosingangasu o nyawaka, sidago ngohi kanaga ipiliku o bui ma rabaka.</s>
      <s id="b.EPH.6.20.2">So tanu ngohi nisisumbayang Unaka la igogou ngohi tasingangasu gena tomatoguwa.</s>
     </seg>
     <seg type="verse" id="b.EPH.6.21">
      <s id="b.EPH.6.21.1">Ngohi asa o Tikhikus towisulo wahika nginika, la ai habari ma ngale ngohi de lo ai manara gena qangodu winisingangasu kasi nginika.</s>
      <s id="b.EPH.6.21.2">Una gena nanga dodiao wopipiricaya de womomanara moi so ngohi towidodara ifoloi.</s>
     </seg>
     <seg type="verse" id="b.EPH.6.22">
      <s id="b.EPH.6.22.1">Una magena towisulo nginika gena ai edekati ngini winikurumi la ai habari winisiado so aku lo nia sininga wosiputuru.</s>
     </seg>
     <seg type="verse" id="b.EPH.6.23">
      <s id="b.EPH.6.23.1">Ngohi tongongano o Baba Gikimoi de o Jou Yesus Kristus ngini ai dodiao nipipiricaya nia sininga yaaka so foloisi isanangi, de lo nia dodara de nia piricaya gena qangodu yosiputuru kali.</s>
     </seg>
     <seg type="verse" id="b.EPH.6.24">
      <s id="b.EPH.6.24.1">Ngohi togolo tanu o Jou Awi laha ifoloi wodogo o nyawa yangoduka kekiaka to ona manga dodara nanga Jou Yesus Kristuska gena qamatawa.</s>
      <s id="b.EPH.6.24.2">Ngohi Paulus O Roma ma kotaka</s>
     </seg>
    </div>
   </div>
   <div type="book" id="b.PHI">
    <div type="chapter" id="b.PHI.1">
     <seg type="verse" id="b.PHI.1.1">
      <s id="b.PHI.1.1.1">Ngini ningodu o Gikimoi niwipipiricaya so nimarimoika de o Yesus Kristus kagena o Filipi ma kotaka, de ngini o gogobu ma bobareta, de lo ma leleani.</s>
      <s id="b.PHI.1.1.2">Ngomi misinoto, ena gena o Paulus de o Timotius, o Yesus Kristus womisitatapuka midadi to Una Awi sosulo.</s>
     </seg>
     <seg type="verse" id="b.PHI.1.2">
      <s id="b.PHI.1.2.1">Ngomi migolo o Gikimoi nanga Baba de o Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
     </seg>
     <seg type="verse" id="b.PHI.1.3">
      <s id="b.PHI.1.3.1">Nakoso ma ngale ngini gena tinisosininga de salalu o Gikimoika tosumbayang totemo, "Ya, Jou!</s>
      <s id="b.PHI.1.3.2">Ani laha ka ilamo poli."</s>
     </seg>
     <seg type="verse" id="b.PHI.1.4">
      <s id="b.PHI.1.4.1">Ngohi ai sumbayang ma rabaka, nakoso o moi-moi ma ngale ngini gena, ai siningaka asa de ma nalika.</s>
     </seg>
     <seg type="verse" id="b.PHI.1.5">
      <s id="b.PHI.1.5.1">Sababu o orasi ma nonomaka o Jou Yesus niwipiricayaka, sidago o orasi manena de ngini lo aku niriwo ngohi so o habari qaloloha lo ngini aku nisihabarika.</s>
     </seg>
     <seg type="verse" id="b.PHI.1.6">
      <s id="b.PHI.1.6.1">De lo ngohi tanako igogou-gogou to ngini nia sininga ma rabaka o moi-moi qaloloha o Gikimoi waaka iqomaka, so asa waaka wosigila-gila sidago lo ma orasi o Yesus Kristus wahino kali de Awi manara nginika gena wosiboloka.</s>
     </seg>
     <seg type="verse" id="b.PHI.1.7">
      <s id="b.PHI.1.7.1">Ma ngale ngini gena ngohi tinisininga qaloha, sababu ngini gena maro ka to ngohi ai kusi-kusi.</s>
      <s id="b.PHI.1.7.2">Ngini magena, nako o Gikimoi Awi manara gena ngohi wositatapu la taaaka, de igogou ngini ningodu lo to ngohi ai dodiao pomomanara, bai o orasi manena ngohi o bui ma rabaka, bai lo ipasaka ma ngale o habari qaloloha gena ngohi o nyawa ihoholu manga simaka tasinako itiai.</s>
     </seg>
     <seg type="verse" id="b.PHI.1.8">
      <s id="b.PHI.1.8.1">O Gikimoi wanako gena igogou ngohi todupa tinisayangi nginika imatero maro o Yesus Kristus lo wodupa winisayangi.</s>
     </seg>
     <seg type="verse" id="b.PHI.1.9">
      <s id="b.PHI.1.9.1">De ma ngale ngini gena ngohi ai sumbayang la tanu ngini foloisi nimatekedodara moi de moika, de komagena ngini aku nianako de niahiri foloi qaloha o kia itotiai de o kia ikokulai,</s>
     </seg>
     <seg type="verse" id="b.PHI.1.10">
      <s id="b.PHI.1.10.1">sidago lo o bi moi-moi igogou itotiai gena nianako de aku niaaka.</s>
      <s id="b.PHI.1.10.2">La ma ngale magegena to ngini nia sininga ma rabaka asa ibolowo de qaloha, la nia sala moi lo ihiwa ma orasi ma Kristus done asa wahino kali.</s>
     </seg>
     <seg type="verse" id="b.PHI.1.11">
      <s id="b.PHI.1.11.1">Komagena o Yesus Kristus winiaka so to ngini nia sininga gena aku itiai de o moi-moi o kia itotiai gena aku niaaka la nia oho ifero, maro o bi gota ma goho so ma sopo ifoloi qaloha.</s>
      <s id="b.PHI.1.11.2">Ngohi tosumbayang la ma ngale o bi nyawa tanu iwisihoromati o Gikimoika de lo Awi ronga isilamo.</s>
     </seg>
     <seg type="verse" id="b.PHI.1.12">
      <s id="b.PHI.1.12.1">Ai dodiao nipipiricaya, ngohi todupa tanu ngini gena asa nisihoda, ngaroko kanena o Romaka ngohi o sangisara tamake, duma idadi de imaaka komagena so o bi nyawa gena foloi yadala o habari qaloloha yoise.</s>
     </seg>
     <seg type="verse" id="b.PHI.1.13">
      <s id="b.PHI.1.13.1">Komagena ma kolano awi kadato ma bi prajurit de lo o bi nyawa ma binuka o kota ma raba moi ona kanena lo yangodu yanako, sababu ma Kristus towileleani so ngohi isingosa o bui ma rabaka.</s>
     </seg>
     <seg type="verse" id="b.PHI.1.14">
      <s id="b.PHI.1.14.1">De lo o bi nyawa o Jou Yesus wipipiricaya kanena, ona lo yangodu he yamodo kawa de manga barani foloi idogo la o habari qaloloha isihabari, sababu ona o Jou Awi buturu yopiricaya ifoloi koloko o Jou woiriwo ma orasi ngohi o bui ma rabaka.</s>
     </seg>
     <seg type="verse" id="b.PHI.1.15">
      <s id="b.PHI.1.15.1">Ngaroko kanaga manga sidongirabano ona magena ngohi iduhudu sababu ma binuka o habari ma ngale ma Kristus gena isihabari de manga edekati ona masirete imasihie, duma kanaga o nyawa ipipiricaya ma binuka gena manga sininga itotiai de igogou qaloha so o habari ma ngale ma Kristus gena isihabari.</s>
     </seg>
     <seg type="verse" id="b.PHI.1.16">
      <s id="b.PHI.1.16.1">Ona magena manga edekati qaloloha, sababu ona ngohi idodara de lo yanako o Gikimoi woisitatapu ngohika la o bui ma rabaka ma ngale o habari qaloloha gena igogou de itero sidago ngohi lo bilasu tosango.</s>
     </seg>
     <seg type="verse" id="b.PHI.1.17">
      <s id="b.PHI.1.17.1">Duma ona de manga dupa qatotorou gena isihabari ma ngale ka ona masirete imasihie, la ma ngale foloi yolamo de o bi nyawa ma binuka, sidago kanaga ngohi o bui ma rabaka de tanu ai sangisara gena foloi yodogo.</s>
     </seg>
     <seg type="verse" id="b.PHI.1.18">
      <s id="b.PHI.1.18.1">Nakoso ngohi gena, qadoohawa.</s>
      <s id="b.PHI.1.18.2">Kanaga ma lamo gena o habari ma ngale ma Kristus gena isihabarika, bai de manga edekati qaloloha bai lo de manga edekati qatotorou.</s>
      <s id="b.PHI.1.18.3">Komagena so to ngohi ai sininga isanangi.</s>
      <s id="b.PHI.1.18.4">De igogou to ngohi ai sininga foloisi isanangi,</s>
     </seg>
     <seg type="verse" id="b.PHI.1.19">
      <s id="b.PHI.1.19.1">ma sababu magena ngohi tanakoka, done ngohi ma kolano awi hakim ma simaka, ma ngale ngohi manena ngaroko o sangisara qangodu ma rabano gena aku isisupu eko hiwa, ngohi asa tamake o utungu.</s>
      <s id="b.PHI.1.19.2">Sababu ma ngale ngohi ngini niasumbayang ma rabaka gena niwosawa de o Yesus Kristus Awi Gurumi lo aku ngohi woiriwo.</s>
     </seg>
     <seg type="verse" id="b.PHI.1.20">
      <s id="b.PHI.1.20.1">Magena imatero maro ngohi ai ngongano foloi ilamo gena, ngohi manena o orasi moi lo upa he imaqe.</s>
      <s id="b.PHI.1.20.2">De ngohi ka ma nonomasi sidago lo o orasi manena bai tooho bai lo tosone gena, ngohi de ai baranika tobicara de taaka la ma Kristus bilasu wisihoromati.</s>
     </seg>
     <seg type="verse" id="b.PHI.1.21">
      <s id="b.PHI.1.21.1">Nakoso ngohi tooho de ai manara ma meta ilamo ma ngale ma Kristuska toleleani, so nakoso tosone gena ifoloisi qaloloha.</s>
     </seg>
     <seg type="verse" id="b.PHI.1.22">
      <s id="b.PHI.1.22.1">Ce!</s>
      <s id="b.PHI.1.22.2">Qadoohaso ngohi tahiri gena tanakowa.</s>
      <s id="b.PHI.1.22.3">Nako ngohi ka toohosi gena, ma ngale ai manara qaloloha asa taaka tosigila-gila, maro o gota moi so de ma sopoli.</s>
     </seg>
     <seg type="verse" id="b.PHI.1.23">
      <s id="b.PHI.1.23.1">Komagena so o kia naga moi ngohi tahiri gena asa tanako waasi.</s>
      <s id="b.PHI.1.23.2">Sababu nako ngohi tonyafusu so o duniano tosupu de tokahika ma Kristuska togoge, magena ifoloisi qaloha.</s>
     </seg>
     <seg type="verse" id="b.PHI.1.24">
      <s id="b.PHI.1.24.1">Ngaroko komagena, ma ngale ngini tiniriwo lebelaha ngohi gena ka toohosi.</s>
     </seg>
     <seg type="verse" id="b.PHI.1.25">
      <s id="b.PHI.1.25.1">De magena igogou ifoloi qaloha.</s>
      <s id="b.PHI.1.25.2">Mutuwade ngohi tanako toohosi so togoge nginika, la ngohi aku tiniriwo ma ngale o Gikimoi niwipiricaya foloisi qaputuru de komagena so nia nali foloi idogo-dogo.</s>
     </seg>
     <seg type="verse" id="b.PHI.1.26">
      <s id="b.PHI.1.26.1">Komagena so ngini aku nia giliri ifoloisi ilamo o Yesus Kristuska, sababu Una aku ngohi woingaho kadoka nginika.</s>
     </seg>
     <seg type="verse" id="b.PHI.1.27">
      <s id="b.PHI.1.27.1">Hika niakelelo o kia naga moi ifoloi ilamo gena, ka cawali o habari ma ngale ma Kristus gena niamote.</s>
      <s id="b.PHI.1.27.2">La bai ngohi kanaga nginika bai ngohi ihiwa gena, qadoohawa.</s>
      <s id="b.PHI.1.27.3">Ngohi asa tanako ngini gena nia sininga ka ka moi nimasigocohosi maro o bolu moi, so o nyawa o habari qaloloha yahoholu gena upa ona magena niamaha-maha, ma ngale ngini upa sidago nibaja de o habari qaloloha niopiricaya kawa.</s>
     </seg>
     <seg type="verse" id="b.PHI.1.28">
      <s id="b.PHI.1.28.1">De lo ngohi tanakoli ona gena bilasu upa niamodo.</s>
      <s id="b.PHI.1.28.2">Sababu nako nibarani komagena, de ngini asa niasikelelo onaka gena done o narakaku yaumo de ka cawali ngini nisisalamati, sababu o Gikimoi winisiputuru la o bi moi-moi magena aku niaaka.</s>
     </seg>
     <seg type="verse" id="b.PHI.1.29">
      <s id="b.PHI.1.29.1">De Una magena Awi laha winisidumuka so ma ngale ma Kristus gena, upa nitemo ka cawali ngini niwipiricaya, duma ngini lo asa nisangisara.</s>
     </seg>
     <seg type="verse" id="b.PHI.1.30">
      <s id="b.PHI.1.30.1">Komagena so o nyawa ona magena ngini nisangisara, imatero o kia naga iqomaka ma orasi ngini nikelelo ngohi kagena o Filipika de isangisara, komagena lo ngini niiseka o orasi manena naga lo ngohi isangisara kali kanena o Romaka.</s>
     </seg>
    </div>
    <div type="chapter" id="b.PHI.2">
     <seg type="verse" id="b.PHI.2.1">
      <s id="b.PHI.2.1.1">Ma Kristus ngini winisayangi de winigalusiri, sidago Awi buturu winihikeka de lo Una winidodara nginika, so ngini inisidudugaka de nia sininga aku isanangi.</s>
      <s id="b.PHI.2.1.2">De Awi Gurumi gena wogoge to ngini moi-moi nia sininga ma rabaka.</s>
     </seg>
     <seg type="verse" id="b.PHI.2.2">
      <s id="b.PHI.2.2.1">Ma gola komagena so ngohi togolo hika ngini nia sininga nisirimoi, de ngini gena nimatekedodara moi de moika, de lo to ngini nia sininga ma meta gena ka ka moi.</s>
      <s id="b.PHI.2.2.2">De tanu magena niaaka la ai sininga ifoloi qanali.</s>
     </seg>
     <seg type="verse" id="b.PHI.2.3">
      <s id="b.PHI.2.3.1">Ma ngale komagena upa ngini niaaka, so nako ngini de o nyawa ma binuka, de ka ngini masirete foloisi nimasihie eko ngaroko kanaga ma sababu o kia naga moi lo ihiwa, duma nimasihie.</s>
      <s id="b.PHI.2.3.2">Upa sidago maro komagena de ngini niaaka.</s>
      <s id="b.PHI.2.3.3">Duma tanu ngini asa nia sininga qamuuqu sidago lo nako ngini masirete de o nyawa ma somoa gena, de ona magena niahoromati foloisi ilamo.</s>
     </seg>
     <seg type="verse" id="b.PHI.2.4">
      <s id="b.PHI.2.4.1">De ngini ningodu moi de moika tanu o nyawa ma somoa to ona magena manga dupa lo niosininga, upa ka cawali to ngini nia dupa masirete.</s>
     </seg>
     <seg type="verse" id="b.PHI.2.5">
      <s id="b.PHI.2.5.1">So nia sininga ma rabaka bilasu imatero maro de o Yesus Kristus Awi sininga.</s>
     </seg>
     <seg type="verse" id="b.PHI.2.6">
      <s id="b.PHI.2.6.1">Ma nonomasi Una magena Awi jamani imatero maro o Gikimoi, duma wodupawa Awi horomati maro o Gikimoi upa kagena womasitouna eko womasigocoho.</s>
     </seg>
     <seg type="verse" id="b.PHI.2.7">
      <s id="b.PHI.2.7.1">Duma Una asa wodupa Awi horomati gena wahadoku so Una maro o Gikimoi Awi leleani moi sidago womadadi de womasitero maro ka o nyawa yanau moi.</s>
     </seg>
     <seg type="verse" id="b.PHI.2.8">
      <s id="b.PHI.2.8.1">So Una asa wodupa womahadoku la ifoloi o Gikimoika wisigise sidago lo wosone o sangahadika.</s>
     </seg>
     <seg type="verse" id="b.PHI.2.9">
      <s id="b.PHI.2.9.1">Komagena so o Gikimoi asa Una magena wisimulia ifoloi so to Una Awi kuasa magena ifoloi ilamo de o kuasa ma somoa.</s>
     </seg>
     <seg type="verse" id="b.PHI.2.10">
      <s id="b.PHI.2.10.1">So o Yesus Una magegenaka bai ona o sorogaka de o duniaka de lo o sone ma rihoka gena ona yangodu ibukuku de manga suba yatide Unaka,</s>
     </seg>
     <seg type="verse" id="b.PHI.2.11">
      <s id="b.PHI.2.11.1">sidago lo ona yangodu gena asa imangaku moi de moika itemo, "Igogou, o Yesus Kristus Una magena nanga Jou," so komagena ona yangodu iwisihoromati o Baba Gikimoika.</s>
     </seg>
     <seg type="verse" id="b.PHI.2.12">
      <s id="b.PHI.2.12.1">So, ai dodiao tinisiboboso, maro o Jou Yesus gena Awi Babaka wisigise komagena lo ngini.</s>
      <s id="b.PHI.2.12.2">So imatero ngini lo o orasi isigeto-geto niwisigise Unaka, so komagena bilasu ngini ifoloisi nikaeli.</s>
      <s id="b.PHI.2.12.3">Maro o Gikimoi o dorouno winisalamatika, so tanu ngini masirete lo nia horomati ilamo Unaka so o bi moi-moi itotiai gena qangodu niaakaka, so upa sidago o dorouku nitura kali.</s>
      <s id="b.PHI.2.12.4">Gena upa ka cawali ma orasi ngohi kagena dede nginisi, duma o orasi manena naga ngaroko ngohi ihiwa bilasu ngini foloisi nikaeli.</s>
     </seg>
     <seg type="verse" id="b.PHI.2.13">
      <s id="b.PHI.2.13.1">Aku niaaka komagena, sababu o Gikimoi Una masirete asa ngini nia sininga ma rabaka womanara so o bi moi-moi maro o kia Una wodudupa magena lo ngini niodupa.</s>
     </seg>
     <seg type="verse" id="b.PHI.2.14">
      <s id="b.PHI.2.14.1">O bi moi-moi qangodu nia manara ma rabaka gena, upa ngini nifeto eko lo nimatekesikoholu moi de moika.</s>
     </seg>
     <seg type="verse" id="b.PHI.2.15">
      <s id="b.PHI.2.15.1">La ma ngale ngini gena nia sininga ibolowo de o nyawa moi lo yaakuwa inikalaki so, ngaroko ngini kanaga o bi nyawa ma dorou manga sidongirabaka, duma ngini maro o Gikimoi Awi ngopa-ngopa so niamanara qaloha de itiai.</s>
      <s id="b.PHI.2.15.2">O nyawa ona magenaka ngini o bi moi-moi itotiai niasikelelo, maro o bi ngoma ma nita yodisiwa o dunia qapopuputuka.</s>
     </seg>
     <seg type="verse" id="b.PHI.2.16">
      <s id="b.PHI.2.16.1">Komagena so o habari qaloloha ma ngale o oho ka sidutu ikakali aku yamake gena, ngini asa niadedemo onaka.</s>
      <s id="b.PHI.2.16.2">Kanaga ma ngale ngini gena ma orasi ma Kristus Awi wange imasidiado de aku ngohi inali.</s>
      <s id="b.PHI.2.16.3">Upa sidago ngohi ai manara to ngini nia sidongirabaka gena ma faida ihiwa.</s>
     </seg>
     <seg type="verse" id="b.PHI.2.17">
      <s id="b.PHI.2.17.1">Ma ngale ngohi o orasi manena nakoso ai rohe yatooma sidago lo ai au ipola magena, maro o anggur kanaga o imamka moi woguse o suba ma dokuku magena imatero awi suba moi o Gikimoika wosisubaka.</s>
      <s id="b.PHI.2.17.2">De nako ngini magena to ngini nia piricaya ma Kristuska qaputuru so ngini ningodu nia rohe qaasu-asu niwihike o Gikimoika gena, imatero maro kanaga ma imam moi o suba moi wosisuba qabolo o Gikimoika.</s>
      <s id="b.PHI.2.17.3">Ma ngale komagena ngohi dede ngini ningodu lo nanga rohe qaasu-asu powihike o Gikimoika, so ngaroko ngohi itooma duma ai sininga asa ifoloi isanangi.</s>
     </seg>
     <seg type="verse" id="b.PHI.2.18">
      <s id="b.PHI.2.18.1">Komagena ngone lo o Gikimoi powihikeka, so tanu ngini lo nia sininga ifoloisi isanangi imatero de ngohi.</s>
     </seg>
     <seg type="verse" id="b.PHI.2.19">
      <s id="b.PHI.2.19.1">Nako ngohi, o orasi manena tongongano tanu o Jou Yesus o ngeko woihike la itekawa de asa o Timotius una magena towisulo la wahika winikurumi nginika.</s>
      <s id="b.PHI.2.19.2">So nia habari ma ngale ngini kagena idodooha done asa una woliho de woisingangasu ngohino, de komagena ngohi lo ma orasi o habari ma ngale ngini gena toise asa ai sininga ma rabaka foloisi qaputuru de isanangi.</s>
     </seg>
     <seg type="verse" id="b.PHI.2.20">
      <s id="b.PHI.2.20.1">Ka cawali o Timotius una magena ngini winisosininga maro ngohi lo ngini tinisosininga.</s>
     </seg>
     <seg type="verse" id="b.PHI.2.21">
      <s id="b.PHI.2.21.1">Kanaga ona ma binuka yoholu o Yesus Kristus Awi dupa yososininga, duma ka cawali to ona manga dupa masirete.</s>
     </seg>
     <seg type="verse" id="b.PHI.2.22">
      <s id="b.PHI.2.22.1">Ngini nianako masirete cawali o Timotius una magena o Gikimoi iwileleani qaloha.</s>
      <s id="b.PHI.2.22.2">Una womanara dede ngohi mitagi ma ngale o habari qaloloha misihabari de maro o ngopa moi so womanara dede awi baba masirete.</s>
     </seg>
     <seg type="verse" id="b.PHI.2.23">
      <s id="b.PHI.2.23.1">So una magena ngohi towingongano tanu itekawa de towisulo la una asa wotagi winikurumi nginika, hitilahi potamaha ma ngale ngohi tanako kasi ai oho o bui ma rabaka.</s>
     </seg>
     <seg type="verse" id="b.PHI.2.24">
      <s id="b.PHI.2.24.1">De ngohi towipiricaya o Jouka la Una asa waaka so itekawa de ngohi lo aku tahika tinikurumi nginika.</s>
     </seg>
     <seg type="verse" id="b.PHI.2.25">
      <s id="b.PHI.2.25.1">Nakoso o Epafroditus, una magena ai dodiao wopipiricaya de womomanara gena, bilasu ngohi towisitatapuka de asa towisulo wokahika woliho kali nginika.</s>
      <s id="b.PHI.2.25.2">Una magena lo ngaroko ngohi de ai sangisara ilamo, duma una dede ngohi mimakomote imatero o prajurit moi de awi dodiao so imakangaho la itagi yokudoti.</s>
      <s id="b.PHI.2.25.3">Una magena ngini niwisulo la wahino ngohino ma ngale ngohi ai kurangi ma rabaka de woileleani.</s>
     </seg>
     <seg type="verse" id="b.PHI.2.26">
      <s id="b.PHI.2.26.1">Bilasu una towisigiliho kali, sababu una winisiningaka de awi sininga ma dupa gena ka woliho.</s>
      <s id="b.PHI.2.26.2">De lo una awi sininga isusa, sababu wanako ma ngale to una awi panyake gena ngini lo niogiiseka so ngini lo nihawateri.</s>
     </seg>
     <seg type="verse" id="b.PHI.2.27">
      <s id="b.PHI.2.27.1">Igogou, una gena wopanyake sidago he wosone.</s>
      <s id="b.PHI.2.27.2">Duma de o Gikimoi Awi galusiri unaka, komagena lo ngohika, so una wisilohaka.</s>
      <s id="b.PHI.2.27.3">Upa sidago ma ngale una gena ngohi ai sininga ipeleso ifoloi poli.</s>
     </seg>
     <seg type="verse" id="b.PHI.2.28">
      <s id="b.PHI.2.28.1">Mutuwade ngohi bilasu o Epafroditus gena towisigiliho qacapati nginika, la ma orasi ngini niwikelelo de nia sininga asa ifoloi isanangi de ngohi lo ai sininga ma beleso foloi isiguui.</s>
     </seg>
     <seg type="verse" id="b.PHI.2.29">
      <s id="b.PHI.2.29.1">So ngini gena tanu una niwingaho qaloha dede nia nalika, maro nia dodiao o Jou Yesus wipipiricayaka.</s>
      <s id="b.PHI.2.29.2">De o nyawa yangodu maro una magegena tanu ngini asa niahoromati.</s>
     </seg>
     <seg type="verse" id="b.PHI.2.30">
      <s id="b.PHI.2.30.1">Sababu ma ngale ma Kristus Awi manara waaka, ngaroko una magena awi bodito ilamo, duma awi rohe wosibataru sidago lo wodupa wosone.</s>
      <s id="b.PHI.2.30.2">Waaka komagena ma ngale una aku ngohi woiriwo maro to ngini nia dagali moi.</s>
     </seg>
    </div>
    <div type="chapter" id="b.PHI.3">
     <seg type="verse" id="b.PHI.3.1">
      <s id="b.PHI.3.1.1">Ai dodiao nipipiricaya, nako ai surati ma dofa manena tolefo kali gena, hika ngini nia siningaka ifoloi isanangi sababu ngini de o Jou nimatekerimoika.</s>
      <s id="b.PHI.3.1.2">Ngaroko iqomaka tinidelefo qaboloka, duma ma ngale to ngini nia lawangi ona lo kagena naga so ngohi asa tinidelefo tosidadu kali.</s>
      <s id="b.PHI.3.1.3">Nakoso ngohika gena, qatubusowa, de nakoso nginika gena, tinijaga so upa sidago o nyawa ma somoa inikulai.</s>
     </seg>
     <seg type="verse" id="b.PHI.3.2">
      <s id="b.PHI.3.2.1">De ma ngale nia lawangi ona magena yodupa o dorou yaaka, so bilasu ngini nimasitiari.</s>
      <s id="b.PHI.3.2.2">Ona manga edekati ma ngale ngini nibaja la nimasuna.</s>
      <s id="b.PHI.3.2.3">Upa he nimasuna la nidadi o Gikimoi Awi nyawa.</s>
     </seg>
     <seg type="verse" id="b.PHI.3.3">
      <s id="b.PHI.3.3.1">Sababu o Gikimoi wotemo upa dede ona magena, duma cawali ngone manena asa maro to Una Awi nyawa ma duhutu.</s>
      <s id="b.PHI.3.3.2">Ngone manena Awi Gurumi wonasiputuru so o Gikimoika poleleani.</s>
      <s id="b.PHI.3.3.3">De ma ngale o Yesus Kristus Awi manara to ngone nanga siningaka so nanga giliri asa posimane.</s>
      <s id="b.PHI.3.3.4">So o bobita o Gikimoino maro o Musa walelefo ma ngale pomasuna gena, upa he papiricaya kali.</s>
     </seg>
     <seg type="verse" id="b.PHI.3.4">
      <s id="b.PHI.3.4.1">So ngohi lo topiricayawa maro nanga rohe lo bilasu de ma bobita, ngaroko aku potemo ngohi de ai sababu la topiricaya.</s>
      <s id="b.PHI.3.4.2">Duma nako o nyawa moi de kanaga aku yotemo, "Ngohi topiricaya nanga rohe ma bobita de ma sihino so tanu o Gikimoi asa woisininga maro Awi nyawa moi," de magena ngohi lo aku foloisi tasitemo.</s>
     </seg>
     <seg type="verse" id="b.PHI.3.5">
      <s id="b.PHI.3.5.1">Sababu ngohi gena iqomaka ai umuru asa o minggu moi de isunaka.</s>
      <s id="b.PHI.3.5.2">De ngohi lo ai sihino o Israelka ma nyawa moi, ai suku o Benyaminno, de lo ai jojoho o Ibrani ma bahasa de ma adati.</s>
      <s id="b.PHI.3.5.3">De ngohi asa maro Farisika moi o Yahudika manga adati de manga galepu gena tacoho tokaeli de qaputuru.</s>
     </seg>
     <seg type="verse" id="b.PHI.3.6">
      <s id="b.PHI.3.6.1">Ngohi ai gaeli gena ifoloi qaputuru sidago lo o bi nyawa ma Kristus wipipiricaya tasangisaraka.</s>
      <s id="b.PHI.3.6.2">Nako o bobita pamote so nanga sininga itiai o Gikimoika, o bobita magena qangodu ngohi taakaka de ma moi waasi ikalaki.</s>
     </seg>
     <seg type="verse" id="b.PHI.3.7">
      <s id="b.PHI.3.7.1">Ngaroko komagena, o bi moi-moi magegena iqomaka ngohi tamote de totemo de ma faida, duma igogou qangodu magena ngohi ifati so taaku waasi towipiricaya ma Kristus, so o orasi manena de totemo ngohi torugi so ma ngale magena tacoho kawa la aku ma Kristus igogou towinako.</s>
     </seg>
     <seg type="verse" id="b.PHI.3.8">
      <s id="b.PHI.3.8.1">De upa ka o bi moi-moi magegena ngohi he tacoho kawa, duma o orasi manena o bi moi-moi ma somoasi la nakoso isimahawa ngohi ma Kristus towipiricaya, qangodu magena tamalo maro o rugi ilalamo moi ngohika.</s>
      <s id="b.PHI.3.8.2">Ka ma ngale Yesus Kristus to ngohi ai Jou igogou ngohi towinakoka, de komagena la ngohi asa o kia naga moi tamake foloisi ilamo Unaka.</s>
      <s id="b.PHI.3.8.3">Ma ngale Una magegena so o bi moi-moi qangodu magena ai rugi moi de imatero maro ka o remo moi ai simaka, la ma ngale ngohi aku Una magena igogou towimake</s>
     </seg>
     <seg type="verse" id="b.PHI.3.9">
      <s id="b.PHI.3.9.1">de lo mimatekerimoi dede Una.</s>
      <s id="b.PHI.3.9.2">Komagena so ma ngale ngohi upa he o bobita tacoho de taaka la ai sininga itiai o Gikimoika, duma ma Kristus towipiricayaka so asa ai sininga itiai o Gikimoika.</s>
      <s id="b.PHI.3.9.3">Ka o Gikimoi Una masirete woisiputuru la ai sininga itiai Unaka sababu ngohi ma Kristus towipiricayaka.</s>
     </seg>
     <seg type="verse" id="b.PHI.3.10">
      <s id="b.PHI.3.10.1">Ngohi todupa cawali ma Kristus towipiricaya de lo mimatekerimoi dede Una, la ma ngale Una aku ngohi igogou-gogou towinako.</s>
      <s id="b.PHI.3.10.2">Ma orasi Una o soneno wisioho kali ma ngale o Gikimoi Awi kuasa wihike Unaka.</s>
      <s id="b.PHI.3.10.3">So ma ngale ngohi lo todupa Una towileleani, la tanu Awi kuasa magena ngohi lo aku woihike.</s>
      <s id="b.PHI.3.10.4">De ma orasi Una lo o duniaka wooho, wodupa o Gikimoi wisigise sidago Una wisangisaraka sidago lo wosone.</s>
      <s id="b.PHI.3.10.5">So ngohi ai dupa gena, maro Una komagena lo ngohi la ngaroko isangisara sidago lo tosone gena, qadoohawa.</s>
     </seg>
     <seg type="verse" id="b.PHI.3.11">
      <s id="b.PHI.3.11.1">La komagena to ngohi ai ngongano o Gikimoika tanu ngohi lo aku o sone ma rabano woisioho kali.</s>
     </seg>
     <seg type="verse" id="b.PHI.3.12">
      <s id="b.PHI.3.12.1">De upa sidago ngohi lo totemo, ai sininga ma rabaka imatero maro de ma Kristus Awi sininga gena komagena qabolo.</s>
      <s id="b.PHI.3.12.2">Duma ngohi ai ngale gena, ngohi de ai buturu qaasu-asu asa o Yesus Kristus towimote sidago ai sininga idadi maro Una wodudupa, la to Una Awi edekati ma orasi ngohi woihiri de towimote gena kanaga itero de itiai.</s>
      <s id="b.PHI.3.12.3">Maro o nyawa moi la kanaga o gogitina ma rabaka de womagogora qaputuru so womatoguwa sidago ma batika waado.</s>
     </seg>
     <seg type="verse" id="b.PHI.3.13">
      <s id="b.PHI.3.13.1">Ai dodiao nipipiricaya, igogou-gogou ngohi ai sininga ma dupa maro Una wodudupa gena, ihiwasi ma ngale ngohi gena o hadiah tamake.</s>
      <s id="b.PHI.3.13.2">Duma ma ngale ngohi ai manara magena taaaka qaboloka, ngohi o orasi manena tosininga kawa, cawali tosininga de tosidailako tokaeli o manara moi-moi kiaka ngohi taaka waasi.</s>
      <s id="b.PHI.3.13.3">Maro o nyawa moi la kanaga o gogitina ma rabaka, de bilasu una womagogora de upa womaginano ma duduka eko upa lo womatogu, duma una womaginano awi simaka la womagogora sidago ma batika waado.</s>
     </seg>
     <seg type="verse" id="b.PHI.3.14">
      <s id="b.PHI.3.14.1">Ona lo yomagogora yaputuru ma ngale ma batika yaado la o hadiah yamake.</s>
      <s id="b.PHI.3.14.2">Komagena lo ngohi tomanara tokaeli ma ngale ai sininga ma dupa maro o Gikimoi wodudupa, so kadaku o sorogaka o hadiah asa woihike ngohika, sababu o Yesus Kristus wosone ma ngale ngohi.</s>
     </seg>
     <seg type="verse" id="b.PHI.3.15">
      <s id="b.PHI.3.15.1">Mutuwade nakoso podupa o Gurumi Qatetebi powimote, de ngone inangodu bilasu nanga sininga ma dupa maro Una wodudupa lo pacoho qaputuru.</s>
      <s id="b.PHI.3.15.2">De nako ngini la kanaga niatagapi eko nia sininga ipapara moi gena, o Gikimoi lo asa winisimane la aku ngini nianako itiai.</s>
     </seg>
     <seg type="verse" id="b.PHI.3.16">
      <s id="b.PHI.3.16.1">So ka cawali o kia naga ngone paaka imatero de o bobita o Gikimoi wonasimane qaboloka, sidago o orasi manena naga ngone paaka gena bilasu posigila-gila.</s>
     </seg>
     <seg type="verse" id="b.PHI.3.17">
      <s id="b.PHI.3.17.1">Ai dodiao nipipiricaya, o kia maro ngohi o bi moi-moi taaakaka, komagena lo bilasu ngini ningodu niaaka.</s>
      <s id="b.PHI.3.17.2">De ngini lo niamote o bi nyawa, nakoso yaaka maro o kia ngomi miaaaka ma orasi ngomi kagenasi nginika.</s>
     </seg>
     <seg type="verse" id="b.PHI.3.18">
      <s id="b.PHI.3.18.1">Nimasidodiahi, sababu kanaga o nyawa yadadala gena itemo o Jou Yesus wipiricayaka, duma ona magena ka yokulai de lo manga nyafusu qatotorou yamote.</s>
      <s id="b.PHI.3.18.2">Komagena so ona iholu imadoto ma ngale ngone o nyawa nanga dorou aku podongosa, so ma ngale ma Kristus wisidasangahadi sidago lo wosone magena ona isiholu.</s>
      <s id="b.PHI.3.18.3">So o nyawa maro ona komagena iqomaka ngohi he ma para ma dalaka tinisingangasu nginika, so o orasi manena ngohi ai sininga ipeleso sidago lo ai kongo iuhi de tinisingangasu kali nginika.</s>
     </seg>
     <seg type="verse" id="b.PHI.3.19">
      <s id="b.PHI.3.19.1">Ona magena done asa o Gikimoi waumo o narakaku ma bati ka sidutu ikakali.</s>
      <s id="b.PHI.3.19.2">Sababu ona magena o Gikimoi Awi dupa gena yaakawa duma ona manga rohe ma nyafusu gena yodupa yaaka.</s>
      <s id="b.PHI.3.19.3">De o bi moi-moi inasimamaqe magena ona yaaka de imacaralamo so manga giliri isimane.</s>
      <s id="b.PHI.3.19.4">De lo ona manga siningaka moi-moi imatero de o nyawa o Gikimoi iwihoholu.</s>
     </seg>
     <seg type="verse" id="b.PHI.3.20">
      <s id="b.PHI.3.20.1">Ngaroko komagena, duma ma ngale ngone manena inasieto o soroga ma kawasa.</s>
      <s id="b.PHI.3.20.2">De ngone lo powidamaha de pongongano o riho magegenaka de o Jou Yesus Kristus asa wahino kali.</s>
      <s id="b.PHI.3.20.3">Una magena asa wonasisalamati to ngone nanga dorou moi-moi ma rabano.</s>
     </seg>
     <seg type="verse" id="b.PHI.3.21">
      <s id="b.PHI.3.21.1">De Una lo o orasi magena done to ngone nanga rohe o duniaka asa watagali la idadi de imatero maro to Una Awi rohe o sorogaka gena ifoloi qaloloha.</s>
      <s id="b.PHI.3.21.2">Sababu Una de Awi kuasa o bi moi-moi qangodu aku wapareta.</s>
     </seg>
    </div>
    <div type="chapter" id="b.PHI.4">
     <seg type="verse" id="b.PHI.4.1">
      <s id="b.PHI.4.1.1">Ai dodiao nipipiricaya, ngini tinisiboboso so tinisiningaka de todupa tinikelelo kali.</s>
      <s id="b.PHI.4.1.2">Ma ngale o Yesus Kristus gena ngini tinidotoka so ma orasi ngohi toise ngini o Jou niwingongano, de ngohi ai sininga asa qanali imatero de o hadiah tamake.</s>
      <s id="b.PHI.4.1.3">Maro o nyawa moi womagogora sidago waado ma batika so una asa o gogitina ma hadiah wamake de awi nalika.</s>
      <s id="b.PHI.4.1.4">So o bi moi-moi iqomaka tinidelefo nginika tanu komagena ngini asa o Jouka nimasigocoho qaputuru de upa niwipalako.</s>
     </seg>
     <seg type="verse" id="b.PHI.4.2">
      <s id="b.PHI.4.2.1">Ngini, Euodia de lo Sintikhe o ngopeqeka nisinoto gena, ngohi tinibaja de togolo tanu ngini nia sininga idadi ka moi, sababu ngini nisinoto gena nidadi qabolo o Jou Awi nyawa.</s>
     </seg>
     <seg type="verse" id="b.PHI.4.3">
      <s id="b.PHI.4.3.1">De ngona lo Sunsugos, sababu ngona gena to ngohi ai dodiao nomomanara magena igogou naakaka de ngona lo nodupa o nyawa nariwo qaloha, so ngohi tonigolo tanu o ngopeqeka yasinoto magena aku ngona nariwo la upa he ona imaridoosa.</s>
      <s id="b.PHI.4.3.2">Ona magena iqoqoma yomanara dede ngohi de lo ona yomanara yokaeli so o habari qaloloha misihabarika.</s>
      <s id="b.PHI.4.3.3">Komagena yomanara de o Klemens de lo ona ai dodiao ma binukasi imomanara.</s>
      <s id="b.PHI.4.3.4">Ona yangodu manga ronga moi-moi o Gikimoi to Una Awi oho ma buku ma rabaka walefoka, so ona yangodu done ioho ka sidutu ikakali.</s>
     </seg>
     <seg type="verse" id="b.PHI.4.4">
      <s id="b.PHI.4.4.1">Ngini o Jou Awi nyawa nipipiricayaka, ngohi todupa o orasi isigeto-geto tanu ninali de nia sininga ifoloi isanangi.</s>
      <s id="b.PHI.4.4.2">Ma moisi ngohi totemo, "Hika ninali de nia sininga ifoloi isanangi."</s>
     </seg>
     <seg type="verse" id="b.PHI.4.5">
      <s id="b.PHI.4.5.1">So o orasi isigeto-geto lo hika ngini de nia sabarika la niadodara o bi nyawa yangoduka.</s>
      <s id="b.PHI.4.5.2">Upa niawosa iteka kawa de o Jou asa wahino kali.</s>
     </seg>
     <seg type="verse" id="b.PHI.4.6">
      <s id="b.PHI.4.6.1">De ngohi todupa lo ma ngale ngini gena o kia naga moi lo upa nihawateri, duma o hali moi-moi ma rabaka o orasi isigeto-geto nia sumbayang niatide o Gikimoika, la kanaga o kia ikurangi gena nigolo de nitemo, "Ya, Jou!</s>
      <s id="b.PHI.4.6.2">Igogou, Ngona asa ngomi nomiriwo sababu Ani laha ka ilamo poli!"</s>
     </seg>
     <seg type="verse" id="b.PHI.4.7">
      <s id="b.PHI.4.7.1">Nako komagena, de o Gikimoi asa winijaga so to ngini nia sininga ma rabaka asa isanangi, sababu ngini o Yesus Kristus niwipiricaya.</s>
      <s id="b.PHI.4.7.2">Maro o prajurit moi gena kanaga o ngoraka wojaga so o lawangi moi lo upa iwosa.</s>
      <s id="b.PHI.4.7.3">Ngaroko ngini asa nianakowa idodooha o Gikimoi waaka, duma Una winijaga so nia sininga isanangi de ngini nia sininga ma rabaka asa iruwahe kawa.</s>
     </seg>
     <seg type="verse" id="b.PHI.4.8">
      <s id="b.PHI.4.8.1">Ai dodiao nipipiricaya, ma dodoguka, hika niosininga ka cawali o bi moi-moi qangodu qaloloha gena bilasu posilamo.</s>
      <s id="b.PHI.4.8.2">Komagena o bi moi-moi maro o kia itetero de itotiai, de o kia o nyawa aku yahoromati de yodudupa, de lo o kia bato o Gikimoi wosulo bilasu paaka.</s>
     </seg>
     <seg type="verse" id="b.PHI.4.9">
      <s id="b.PHI.4.9.1">De lo tanu ngini asa nikaeli niaaka o bi moi-moi o kia ngohi tinidodotoka de ngini lo niaqehe qalohaka, de lo ai demo moi-moi o kia ngini nioiiseka de ai manara moi-moi o kia ngini niakokeleloka.</s>
      <s id="b.PHI.4.9.2">Nakoso niaaka komagena, done o Gikimoi, kiaka o sanangi wonahihike ngoneka, Una magena asa wogoge dede ngini.</s>
     </seg>
     <seg type="verse" id="b.PHI.4.10">
      <s id="b.PHI.4.10.1">Ngohi de ai sininga isosanangi ai sukuru tatide o Jouka, sababu ngaroko ma orasi he ma deka ipasaka, de o orasi manena ngini asa ma moili nisikelelo kali ngohika ma ngale nisosininga.</s>
      <s id="b.PHI.4.10.2">Igogou, ngini ngohi nisosininga de lo niwosawa.</s>
      <s id="b.PHI.4.10.3">Ngaroko ngini ka niosiningasi, duma ma ngeko maro komagena nisikelelo gena akuwa niamake.</s>
     </seg>
     <seg type="verse" id="b.PHI.4.11">
      <s id="b.PHI.4.11.1">Ngohi tinidedemo komagena nginika, upa de ma sababu ngohi ai oho ma kurangi ilamo, duma ma sababu ngohi tomadoto qaboloka la o kia de maena, magena ngohi tosanangika.</s>
     </seg>
     <seg type="verse" id="b.PHI.4.12">
      <s id="b.PHI.4.12.1">Ngohi tanakoka idodooha nakoso ngohi tokurangi de tosusa, eko de ai boloika eko de maena, kanaga ma rabaka qangodu ka tosanangi.</s>
     </seg>
     <seg type="verse" id="b.PHI.4.13">
      <s id="b.PHI.4.13.1">O bi moi-moi o kia bato ma rabaka kanaga ngohi aku de ai buturu so tososanangi, sababu ngohi de ma Kristus mimatekerimoika so Una woisiputuru.</s>
     </seg>
     <seg type="verse" id="b.PHI.4.14">
      <s id="b.PHI.4.14.1">Ngaroko komagena, duma ngini gena niaaka foloi qalohaka, sababu ma orasi ngohi o sangisara ma rabaka ngini kanaga o ririwo nihike.</s>
     </seg>
     <seg type="verse" id="b.PHI.4.15">
      <s id="b.PHI.4.15.1">Ngini o Filipi ma nyawa, ngini masirete lo nianako ma orasi ma nonomaka ngohi o Makedonia ma daeraka o habari qaloloha tosihabari gena nginika, la qaboloka de asa tinidongosa de tomajoboka, de cawali kagena ngini o gogobu moi gena imatero de to ngohi ai dodiao nimomanara so aku o pipi nitolomu de nisidingo ngohika.</s>
     </seg>
     <seg type="verse" id="b.PHI.4.16">
      <s id="b.PHI.4.16.1">Ngini lo ma orasi ngohi kanaga o Tesalonika ma dokuka o Makedonia ma daera kasi, de nisidadu ma para ma muruo naga ma ngale to ngohi ai oho ma kurangi so o pipi nitolomu kali de nisidingo ngohika.</s>
     </seg>
     <seg type="verse" id="b.PHI.4.17">
      <s id="b.PHI.4.17.1">Komagena ngohi tinidedemo, upa de ma sababu ngohi tasari ma ngale o pipi ngohi nihike, duma sababu ngohi asa tasari la tanu ngini nihike ngohika gena, kanaga ma ngale maro o nagi ma bobangu moi magena o Gikimoi Awi laha ifoloisi idala winisidumu nginika.</s>
     </seg>
     <seg type="verse" id="b.PHI.4.18">
      <s id="b.PHI.4.18.1">So ngohi todupa tinisingangasu nginika la to ngini nia pipi niatotolomu gena, qangodu ngohi tamakeka de kanaga de ma boloika.</s>
      <s id="b.PHI.4.18.2">Ngohi kanena ai oho ma kurangi moi lo ihiwa, sababu to ngini nia ngongike moi-moi nisididingo gena o Epafroditus una watota qabolo ngohika.</s>
      <s id="b.PHI.4.18.3">Nia ngongike ngohika niaaka gena, aku o Gikimoi iwisisanangi, maro o suba qaloloha moi niatide o Unaka de Una waqehe qaloha.</s>
     </seg>
     <seg type="verse" id="b.PHI.4.19">
      <s id="b.PHI.4.19.1">O Gikimoi ngohi towileleleani gena, Una Awi kaya ifoloi ilamo de ngini lo nia oho ma kurangi moi-moi qangodu asa Una winihike de ma boloika, sababu ngini de o Yesus Kristus nimarimoika.</s>
     </seg>
     <seg type="verse" id="b.PHI.4.20">
      <s id="b.PHI.4.20.1">Hino la ngone nanga Baba Gikimoi Awi ronga posilamo de ma bati lo ihiwa.</s>
      <s id="b.PHI.4.20.2">Amin.</s>
     </seg>
     <seg type="verse" id="b.PHI.4.21">
      <s id="b.PHI.4.21.1">Ona la kanaga o Yesus Kristus wipiricayaka so idadika maro o Gikimoi Awi nyawa masirete gena, ona yangoduka ai salam tosidingo.</s>
      <s id="b.PHI.4.21.2">Ngohi de ai dodiao mimomanara mingodu kanena misidingo o salam tanu asa pomakamake de ngini.</s>
     </seg>
     <seg type="verse" id="b.PHI.4.22">
      <s id="b.PHI.4.22.1">De lo to ngohi ai dodiao ipipiricaya kanena ma binukasi lo manga salam yosidingo tanu asa nimakamake kali de ngini, ma boboloi ona kanaga ma Kaisar awi kadatoka yomomanara.</s>
     </seg>
     <seg type="verse" id="b.PHI.4.23">
      <s id="b.PHI.4.23.1">Ngohi togolo tanu to ngone nanga Jou Yesus Kristus asa Awi laha foloi wodogo ngini ningoduka.</s>
      <s id="b.PHI.4.23.2">Ngohi Paulus O Roma ma kotaka o bui ma rabaka</s>
     </seg>
    </div>
   </div>
   <div type="book" id="b.COL">
    <div type="chapter" id="b.COL.1">
     <seg type="verse" id="b.COL.1.2">
      <s id="b.COL.1.2.1">Ngini o Gikimoi Awi nyawa kagena o Kolose ma kotaka, de ai dodiao ningodu gena nia piricaya qaputuru Unaka de ngini lo dede ma Kristus nimarimoika.</s>
      <s id="b.COL.1.2.2">Ngohi, Paulus, nanga Gikimoi Awi dupa so wositatapu ngohi maro o Yesus Kristus Awi sosulo moi la tosihabari o nyawaka, de o Timotius to ngone nanga dodiao wopipiricaya moi, ngomi o surati manena minisidingo nginika.</s>
      <s id="b.COL.1.2.3">Ngomi migolo o Gikimoi nanga Baba tanu winidogo nginika o laha ifoloi, la nia sininga waaka so foloisi isanangi.</s>
     </seg>
     <seg type="verse" id="b.COL.1.3">
      <s id="b.COL.1.3.1">Ngomi gena ma orasi misumbayang ma ngale ngini ningodu, de mia sumbayang ma rabaka kanaga o Gikimoi, ena gena o Jou Yesus Kristus ma Babaka mitemo, "Ya, Jou!</s>
      <s id="b.COL.1.3.2">Ani laha ka ilamo poli."</s>
     </seg>
     <seg type="verse" id="b.COL.1.4">
      <s id="b.COL.1.4.1">Sababu ngomi asa miise ngini lo niwipiricaya o Yesus Kristuska de lo niadodara o Gikimoi Awi nyawa yangoduka.</s>
     </seg>
     <seg type="verse" id="b.COL.1.5">
      <s id="b.COL.1.5.1">Ma orasi ipapasaka o dodoto itotiai, ena gena o habari qaloloha niiseka sidago o kia naga ma ngale ngini o Gikimoi wosidadailako o sorogaka, magena ngini lo niongongano de niodamaha.</s>
      <s id="b.COL.1.5.2">Ma gola komagena so ngini lo kanaga nia piricaya ma Kristuska de lo niadodara o Gikimoi Awi nyawa yangoduka.</s>
     </seg>
     <seg type="verse" id="b.COL.1.7">
      <s id="b.COL.1.7.1">Maro o habari qaloloha gena isopo so yosihabari o dunia ma bi nyawaka so o bi nyawa ipipiricaya manga dala gena foloisi idogo-dogo o dunia ma sigilolika, komagena lo idadi to ngini nia sidongirabaka, sidago lo ma noma-noma o dodoto magena o Epafras ngini winidoto so o Gikimoi Awi laha aku nianako itiai de kanaga ngini lo asa niopiricaya.</s>
      <s id="b.COL.1.7.2">Una o Epafras gena miwidodaraka, de una lo mia dodiao moi mimomanara de lo ma ngale ngini ma Kristus iwileleani wokaeli.</s>
     </seg>
     <seg type="verse" id="b.COL.1.8">
      <s id="b.COL.1.8.1">Una womidedemo ngomika gena igogou ngini kanaga dede o Gurumi Qatetebi ma buturu so niadodara o nyawaka.</s>
     </seg>
     <seg type="verse" id="b.COL.1.9">
      <s id="b.COL.1.9.1">Ma orasi o habari ma ngale ngini gena ngomi miiseka sidago lo o orasi manena ngomi misumbayang ma ngale ngini ningodu gena mimatoguwa.</s>
      <s id="b.COL.1.9.2">De mia sumbayang qangodu ma rabaka kanaga migolo o Gikimoika tanu ngini aku nianako itiai o bi moi-moi qangodu maro o kia Una wodudupa la niaaka.</s>
      <s id="b.COL.1.9.3">Ena gena, tanu ngini nia cawaro ifoloi de lo Awi Gurumi ma buturu so aku nianako o moi-moi kiaka o dodoto itotiai de o moi-moi kiaka o dodoto ikokulai.</s>
     </seg>
     <seg type="verse" id="b.COL.1.10">
      <s id="b.COL.1.10.1">Mia gogolo komagena la ngini lo asa o moi-moi niaaka maro o kia o Jou wodudupa, ma ngale o orasi isigeto-geto aku Una niwisisanangi.</s>
      <s id="b.COL.1.10.2">Magegena maro to ngini nia sopo, so o moi-moi qaloloha qangodu aku niaaka de lo o Gikimoi Una niwinako foloisi itiai.</s>
     </seg>
     <seg type="verse" id="b.COL.1.11">
      <s id="b.COL.1.11.1">De Awi kuasa qapoputuru winihihike nginika gena, nia siningaka aku foloisi wosiputuru ma ngale de nia nalika aku o sangisara niamoku foloisi qaputuru,</s>
     </seg>
     <seg type="verse" id="b.COL.1.12">
      <s id="b.COL.1.12.1">sidago lo nia sukuru niatide o Baba Gikimoika.</s>
      <s id="b.COL.1.12.2">Sababu Una waaka la asa idadi, ma orasi ngini o soroga ma nita ma rabaka nigoge, de o moi-moi maro o kia Una wojajajika done asa Awi nyawa yamake o sorogaka, magena lo aku niamakeli.</s>
      <s id="b.COL.1.12.3">Maro o ngopa moi ma baba awi warisi aku wamake.</s>
     </seg>
     <seg type="verse" id="b.COL.1.13">
      <s id="b.COL.1.13.1">O Gikimoi Una magegena o Iblis ma kuasa ma rabano ngone wonasisalamatika, maro o bubutuno o nyawa wasisupuka, de wonatuluru so ma Ngopa widododara to Una Awi pareta ma rabaka kagena powosa.</s>
     </seg>
     <seg type="verse" id="b.COL.1.14">
      <s id="b.COL.1.14.1">Ma ngale nanga dorou ma ija, ena gena Awi Ngopa wosone, so ngone nanga dorouno asa wonapalako de nanga dorou lo aku wosiapongu.</s>
     </seg>
     <seg type="verse" id="b.COL.1.15">
      <s id="b.COL.1.15.1">Ma Kristus Una Awi jamani gena imatero de ka to Gikimoi, gena Una powikokelelowa.</s>
      <s id="b.COL.1.15.2">Nako o moi-moi isidadadika qangodu, ma Ngopa Una womatetengo kanaga foloisi wolamo.</s>
     </seg>
     <seg type="verse" id="b.COL.1.16">
      <s id="b.COL.1.16.1">Sababu ka Una magena so o bi moi-moi qangodu idadika, o moi-moi kanaga o sorogaka so qangodu pakokelelowa, de o moi-moi qangodu o duniaka so paaku pakeleloka, komagena o bi gurumi lo qangodu ikokuasa de ipopareta lo.</s>
      <s id="b.COL.1.16.2">Una gena foloisi wolamoli ma sababu o moi-moi qangodu wosidadi ma ngale Una iwisigiliri.</s>
     </seg>
     <seg type="verse" id="b.COL.1.17">
      <s id="b.COL.1.17.1">Magena igogou de itetero, sababu ka ma nonomasi o kia naga moi lo ihiwasi de Una masirete he kanagaka, de sababu Una Awi kuasa so o moi-moi qangodu wosirimoika.</s>
     </seg>
     <seg type="verse" id="b.COL.1.18">
      <s id="b.COL.1.18.1">Una gena foloi wolamo kali, sababu Una masirete o bi gogobu asa waparetali, maro o rohe so ma sahe gena o rohe yapoparetali.</s>
      <s id="b.COL.1.18.2">Una gena kanaga ma nonomaka o Gikimoi ma Ngopa womatetengo so o sone ma rabano wisiohoka.</s>
      <s id="b.COL.1.18.3">La o moi-moi qangodu lo kagena ma dongirabaka ka cawali Una foloisi wolamo.</s>
     </seg>
     <seg type="verse" id="b.COL.1.19">
      <s id="b.COL.1.19.1">Una manena lo kanaga imatero de ka o Gikimoi, sababu o Gikimoi wositatapuka Una masirete gena bai bilasu wogoge ma Ngopaka de Awi boloi qangodu imasitauho Unaka.</s>
     </seg>
     <seg type="verse" id="b.COL.1.20">
      <s id="b.COL.1.20.1">O Gikimoi ngone wonatuluru so powosa ma Ngopa Awi pareta ma rabaka, sababu ma ngale ngone wositatapu ma Ngopa wisulo la wosone so ngone dede o Gikimoi aku pomarimoi de pomakadame.</s>
      <s id="b.COL.1.20.2">De upa ka cawali ngone bato, duma kanaga o sorogaka de lo kanaga o duniaka ngodu de Una imakadame qaloha.</s>
     </seg>
     <seg type="verse" id="b.COL.1.21">
      <s id="b.COL.1.21.1">Nako ma orasi ipapasaka, ngini gena bai nia sininga ma rabaka de bai lo niaaakaka kanaga o bi moi-moi ka qatotorou, so o Gikimoi niwiholu sidago lo ngini de Una nimatekekitingaka.</s>
     </seg>
     <seg type="verse" id="b.COL.1.22">
      <s id="b.COL.1.22.1">Ngaroko komagena, duma Una magena asa ma Ngopa wisulo so wahino womadadi maro o nyawa moi de wosone, so Una o Gikimoi dede ngini gena aku nimakadameka.</s>
      <s id="b.COL.1.22.2">La ma orasi ngini winingoso to Una Awi simaka gena nitebika de o nyawa moi lo yaakuwa ngini inikalaki.</s>
     </seg>
     <seg type="verse" id="b.COL.1.23">
      <s id="b.COL.1.23.1">Ngini asa nitebika, hitilahi o dodoto itotiai gena ngini niapiricaya qaputuru sidago lo nia piricaya gena nisitatapu igogou.</s>
      <s id="b.COL.1.23.2">Upa sidago nia ngongano o dodoto itotiai inisihohabarika gena ngini niodongosa.</s>
      <s id="b.COL.1.23.3">O dodoto itotiai magena isihabari qabolo o nyawa yadadala o dunia ma qokuka, de ma ngale o dodoto magena ngohi manena Paulus lo ai manara tosihohabari moi.</s>
     </seg>
     <seg type="verse" id="b.COL.1.24">
      <s id="b.COL.1.24.1">Igogou, ngohi asa inali nakoso ma ngale ngini so ngohi aku isangisara.</s>
      <s id="b.COL.1.24.2">Ena gena, o gogobu yangodu magena maro ma Kristus Awi rohe masirete, la ma ngale ona gena imatero de iqomaka Una iwisangisaraka, komagena lo ngohi o orasi manena ai rohe isangisara gena aku ona tariwo maro to Una Awi dagali moi.</s>
     </seg>
     <seg type="verse" id="b.COL.1.25">
      <s id="b.COL.1.25.1">Ngohi gena o Gikimoi woisitatapuka ma ngale to Una Awi gogobu ma leleleani moi, la ngaroko ngini o Yahudika ma nyawa nisowo lo o Gikimoi Awi dodoto ma ngale ma Kristus gena qaasu-asu tinisingangasu nginika.</s>
     </seg>
     <seg type="verse" id="b.COL.1.26">
      <s id="b.COL.1.26.1">O dodoto magena o nyawa o orasi iqoqoma-qomaka o Gikimoi wasimane waasi, duma o orasi manena to Una Awi nyawa masirete wasimane qaboloka.</s>
     </seg>
     <seg type="verse" id="b.COL.1.27">
      <s id="b.COL.1.27.1">Ena gena, o Gikimoi wodupa onaka wasingangasu kanaga to Una Awi laha ka idala asa wahike, upa ka o Yahudika ma nyawa, duma o Yahudika ma nyawa yasowo, ena gena o bi bangsa yangoduka.</s>
      <s id="b.COL.1.27.2">De Awi laha ka idala, magena iqoqomaka wasimane waasi gena, ma Kristus done wogoge to ngini o Yahudika ma nyawa nisowo nia sininga ma rabaka, so niongongano igogou ngini lo aku winisimulia.</s>
     </seg>
     <seg type="verse" id="b.COL.1.28">
      <s id="b.COL.1.28.1">De ma ngale Una ma Kristus gena ngomi misihabari o bi nyawa he yangoduka, bai o Yahudika ma nyawa bai lo o Yahudika ma nyawa yasowo gena, qangodu de mia cawaro ifoloi so miasisitiari de miadoto.</s>
      <s id="b.COL.1.28.2">La ma ngale o nyawa nagoona de ma Kristus imarimoika, done ma orasika ona magena miasirisima o Gikimoika, de maro ma Kristus wodudupa komagena lo to ona manga sininga ma dupa.</s>
     </seg>
     <seg type="verse" id="b.COL.1.29">
      <s id="b.COL.1.29.1">Ma ngale magena so ngohi lo tamanara tokaeli.</s>
      <s id="b.COL.1.29.2">Ena gena, ngohi ma Kristus woisiputuru foloisi ilamo so aku tomanara iputuru.</s>
     </seg>
    </div>
    <div type="chapter" id="b.COL.2">
     <seg type="verse" id="b.COL.2.1">
      <s id="b.COL.2.1.1">So ngohi todupa tinisingangasu nginika ma ngale ngini o Koloseka gena ngohi asa tomanara tagogou, de upa ka ma ngale ngini, duma ma ngale lo o nyawa ipipiricaya o Laodikia ma dokuka, de lo kanaga ona ipipiricaya ma binukali kiaka ona dede ngohi mimakamake waasi.</s>
     </seg>
     <seg type="verse" id="b.COL.2.2">
      <s id="b.COL.2.2.1">Ngohi taaka komagena la ma ngale ma noma-noma ngini ningodu, nakoso nimatekedodara moi de moika sidago lo nimarimoika, so nia sininga aku qaputuru.</s>
      <s id="b.COL.2.2.2">De ma ngale ma sinotoka ngini aku nianako de foloisi nisihoda, igogou o dodoto ma ngale ma Kristus kiaka o orasi iqoqomaka o Gikimoi wonasimane waasi.</s>
     </seg>
     <seg type="verse" id="b.COL.2.3">
      <s id="b.COL.2.3.1">Ngini aku foloisi nianako igogou hitilahi ngini nimarimoika de ma Kristus gena, maro o arata qaloloha-loha moi kanaga ngini niamakeka.</s>
     </seg>
     <seg type="verse" id="b.COL.2.4">
      <s id="b.COL.2.4.1">O moi-moi qangodu magena ngohi tinisingangasuka la ma ngale o dodoto ikokulai, ngaroko poise qaloha, duma magena upa ngini inibaja de lo nikulai.</s>
     </seg>
     <seg type="verse" id="b.COL.2.5">
      <s id="b.COL.2.5.1">Sababu ngohi dede ngini gena, ngaroko ma soa ikuruka, duma ngohi ifoloi tinisininga nginika.</s>
      <s id="b.COL.2.5.2">De ngohi lo inali, sababu tanako ngini kanaga de ma Kristus gena nimarimoika de lo niwipiricaya qaputuruka.</s>
     </seg>
     <seg type="verse" id="b.COL.2.6">
      <s id="b.COL.2.6.1">So ngini magegena o Yesus Kristus niwiqehe qalohaka de wodadi qabolo to ngini nia Jou.</s>
      <s id="b.COL.2.6.2">Komagena so tanu ngini lo nia manara moi-moi ma rabaka gena imatero maro ngini dede Una nimarimoika.</s>
     </seg>
     <seg type="verse" id="b.COL.2.7">
      <s id="b.COL.2.7.1">Ena gena, maro ngini inidoto qaboloka so komagena tanu ngini Una niwipiricaya qaputuru, maro o gota moi ma ngutu kanaga o tonaku isibelo de iwosa, so nia piricaya lo ma buturu gena tanu ifoloisi idogo.</s>
      <s id="b.COL.2.7.2">De kanaga moili bilasu lo nia sukuru ifoloi niatide o Baba Gikimoika.</s>
     </seg>
     <seg type="verse" id="b.COL.2.8">
      <s id="b.COL.2.8.1">Hika ngini nimasitiari.</s>
      <s id="b.COL.2.8.2">Upa sidago o dodoto ikokulai gena ngini inisabatolo.</s>
      <s id="b.COL.2.8.3">O dodoto magena ma sihino ka o nyawano so ma faida ihiwa de ikulai.</s>
      <s id="b.COL.2.8.4">Sababu magena ma Kristusno qasowo, duma ona inidoto o adati de o galepu nanga ete de nanga toporano, de lo o kuasa ma buturu ma sihino ka o duniano.</s>
     </seg>
     <seg type="verse" id="b.COL.2.9">
      <s id="b.COL.2.9.1">Bilasu o dodoto magena nimasirese, sababu kanaga o Gikimoi gena Una masirete de Awi boloika asa wogoge ma Kristus Awi roheka.</s>
     </seg>
     <seg type="verse" id="b.COL.2.10">
      <s id="b.COL.2.10.1">De ngini lo nimarimoika dede ma Kristus, Una magena o dodadi ikokuasa qangodu wapareta so to Una Awi Gurumi masirete gena kanaga nia siningaka de ma boloika.</s>
     </seg>
     <seg type="verse" id="b.COL.2.11">
      <s id="b.COL.2.11.1">Ngini nimarimoi dede Una, so Una magegena asa to ngini nia dupa qatotorou nia sininga ma rabaka gena qangodu wapikika, maro ngone nakoso pomasuna de nanga kahi pahoi.</s>
      <s id="b.COL.2.11.2">So to ngini nia dupa qatotorou gena aku niaholu de nisigise kawa.</s>
     </seg>
     <seg type="verse" id="b.COL.2.12">
      <s id="b.COL.2.12.1">De lo ma orasi ngini iniosika gena, isinonako ngini dede o dorou asa nimarimoi kawa, maro o nyawa moi yosone so yapoosuka gena imarimoi kawa dede o kia naga o duniaka.</s>
      <s id="b.COL.2.12.2">De lo ngini niopiricayaka o Gikimoi Awi kuasa gena wasikelelo ma orasi ma Kristus o soneno wisioho kali, so asa ngini o oho ma duhutu niamake, maro o nyawa o sone ma rabano yasimomi de yasioho kali.</s>
     </seg>
     <seg type="verse" id="b.COL.2.13">
      <s id="b.COL.2.13.1">De ngini o Yahudika ma nyawa nisowo gena, ngaroko nia dupa qatotorou nisigise so de o Gikimoi nimarimoiwa, duma ma orasi ma Kristus wisioho kali, de ngini magena lo asa maro winisioho kali.</s>
      <s id="b.COL.2.13.2">De lo ngone nanga dorou qangodu asa wosiaponguka.</s>
     </seg>
     <seg type="verse" id="b.COL.2.14">
      <s id="b.COL.2.14.1">Gena imatero maro Awi bobita ngone patotilakuka de nanga sala moi-moi magena walefoka, de ma lefo magena wapikika.</s>
      <s id="b.COL.2.14.2">De lo ma Kristus wosone so ma lefo magena aku o Gikimoi wasisaka, maro o nyawa moi kanaga yasidasangahadi so yosoneka.</s>
     </seg>
     <seg type="verse" id="b.COL.2.15">
      <s id="b.COL.2.15.1">De komagena lo sababu ma Kristus o sangahadika wosone, so o bi gurumi ipopareta gena qangodu waturaka.</s>
      <s id="b.COL.2.15.2">De lo aku o nyawaka wasikelelo nako o gurumi magena ma kuasa de to Una Awi kuasa, de igogou-gogou Awi kuasa magena foloisi ilamo de qaputuru, maro o prajurit kanaga manga lawangi yaturaka so kanaga o rarame ma rabaka, de manga lawangi lo idadi o dafaka de ona magena yasikelelo o nyawa manga simaka.</s>
     </seg>
     <seg type="verse" id="b.COL.2.16">
      <s id="b.COL.2.16.1">So bilasu ngini gena upa niasimaha o nyawa kanaga nisisala so bilasu ngini inifanggali de o dorou, nakoso nisidoohawa o bobita o kia naga ngini niaoqo de niaudo, eko o rarame o kia bato koloko o taungu isigeto ma rarame, eko ma orasi o ngoosa ma nisa ma rarame eko lo o Yahudika manga Sabat ma wange.</s>
     </seg>
     <seg type="verse" id="b.COL.2.17">
      <s id="b.COL.2.17.1">Sababu o bobita gena pacohosi de podamaha ma orasi ma Kristus wahino, so magena imatero maro o nyawa moi nakoso una nonena wotagi wokahino de ka cawali awi gurumi awi simaka iqoma so pakelelo o tonaka.</s>
      <s id="b.COL.2.17.2">Duma sababu ma Kristus igogou kanaga wahino qaboloka, so o moi-moi qangodu ma duhutu de kanaga qaloloha gena igogou pamakeka, maro o nyawa moi upa cawali manga gurumi duma manga rohe lo aku pakelelo.</s>
     </seg>
     <seg type="verse" id="b.COL.2.18">
      <s id="b.COL.2.18.1">So bilasu ngini gena upa he niasimaha o nyawa ona magena inibaja kali de inikulai so ma Kristus niwipiricaya kawa de nia hadiah Unano niamake kawa.</s>
      <s id="b.COL.2.18.2">Sababu o nyawa ona magena yahino imatero de youule so imahadoku, ena momongo ona imasihie, de lo o bi malaikat yasuba.</s>
      <s id="b.COL.2.18.3">Ona itemo manga kuasa ma sihino gena o moi-moi o kia naga yakokelelo manga doguruga masirete ma rabaka, de ngaroko ma sababu ihiwa, duma imasihie de cawali yamote manga dupa qatotorou manga sininga ma rabaka.</s>
     </seg>
     <seg type="verse" id="b.COL.2.19">
      <s id="b.COL.2.19.1">De lo o dodoto itotiai ma ngale ma Kristus gena yodotowa.</s>
      <s id="b.COL.2.19.2">Ma Kristus Una magena kanaga o nyawa iwipipiricaya yangodu ona wapareta, so o Gikimoi Awi simaka aku ona imatekerimoika de lo o moi-moi itetero de itotiai foloisi yaaka.</s>
      <s id="b.COL.2.19.3">Gena imatero maro o nyawa moi manga sahe kanaga manga rohe qaasu-asu yapareta, so aku yapalihara de o bobolo imasigocoho lo qaputuru sidago ifero qaloha.</s>
     </seg>
     <seg type="verse" id="b.COL.2.20">
      <s id="b.COL.2.20.1">De ngini manena dede ma Kristus gena nimarimoika so o bi kuasa ma buturu ma sihino o duniano gena niaholuka.</s>
      <s id="b.COL.2.20.2">Mutuwade bilasu nisigise kawa o bobita moi-moi ifufuma, maro kanaga o dunia ma bi nyawa ma binuka yosigise, ena gena,</s>
     </seg>
     <seg type="verse" id="b.COL.2.21">
      <s id="b.COL.2.21.1">"Upa o ino magena niapaqa," eko "Upa o ino manena lo niadahake," eko lo "Upa o ino manena lo niatigi."</s>
     </seg>
     <seg type="verse" id="b.COL.2.22">
      <s id="b.COL.2.22.1">Sababu o bobita magena ma ngale o ino paooqo eko o moi-moi o duniaka papapake gena igogou isisa gila-gilaka, de ma sihino ka cawali o nyawa manga sulo de manga dodoto.</s>
     </seg>
     <seg type="verse" id="b.COL.2.23">
      <s id="b.COL.2.23.1">De o bobita magena upa lo o nyawa itemo ma sihino o cawarono, duma ka cawali o nyawa manga agamano.</s>
      <s id="b.COL.2.23.2">Sababu kanaga imatero de youule so imahadoku, ena momongo ona imasihie, de lo manga edekati o dorou yaholu sidago lo imasangisara, yaaka ma ngale o nyawa itemo ona yatebi.</s>
      <s id="b.COL.2.23.3">Duma de manga buturu masirete igogou yaakuwa manga dupa qatotorou yapareta.</s>
     </seg>
    </div>
    <div type="chapter" id="b.COL.3">
     <seg type="verse" id="b.COL.3.1">
      <s id="b.COL.3.1.1">Igogou, ma orasi ma Kristus o soneno wisioho kali, magena imatero de ngini lo o sone ma rabano nisioho kali dede Una.</s>
      <s id="b.COL.3.1.2">Komagena so ngini bilasu nia sininga nisimeta o bi moi-moi o kia naga maro kadaku o sorogaka, kiaka kanaga ma Kristus o Gikimoi Awi girinaka womatamiye la Awi horomati wamake.</s>
     </seg>
     <seg type="verse" id="b.COL.3.2">
      <s id="b.COL.3.2.1">Bilasu nia sininga ma meta qaputuru o bi moi-moi kagena o sorogaka, de upa nia sininga ma dupa niaaka maro o bi moi-moi qatotorou o nyawa kanena o duniaka yaaaka.</s>
     </seg>
     <seg type="verse" id="b.COL.3.3">
      <s id="b.COL.3.3.1">Sababu ngini gena o bi moi-moi iqomaka niaaaka asa niamote kawa de niodongosaka, maro o nyawa kanaga yosone de o bi moi-moi o duniaka yaaka kawa de yatingaka.</s>
      <s id="b.COL.3.3.2">De to ngini nia oho ma duhutu, ngaroko o nyawa yakelelowa, duma magena niamakeka, sababu ngini nimarimoika dede ma Kristus kanaga o Gikimoi Awi simaka.</s>
     </seg>
     <seg type="verse" id="b.COL.3.4">
      <s id="b.COL.3.4.1">De lo ma Kristus, nanga oho ma hutu gena, done ma orasika Una magegena wisimane o dunia ma bi nyawa yangoduka, de igogou asa ngini manena lo kanaga Awi mulia ma rabaka nimakomote dede Una.</s>
     </seg>
     <seg type="verse" id="b.COL.3.5">
      <s id="b.COL.3.5.1">So bilasu ngini o bi dorou moi-moi upa niaaka, maro o nyawa kanaga wosoneka.</s>
      <s id="b.COL.3.5.2">Ena gena, niholu niaaka o dupa qatotorou de o nyafusu ma dorou qangodu, de lo niholu o arata niodesere.</s>
      <s id="b.COL.3.5.3">Nakoso magena niodesere gena, imatero de o Gikimoika nisubawa so ka o serika niasuba.</s>
     </seg>
     <seg type="verse" id="b.COL.3.6">
      <s id="b.COL.3.6.1">Sababu o nyawa nakoso yaaka komagena de o Gikimoi wisigisewa, de ona magegena asa Una wangamo.</s>
     </seg>
     <seg type="verse" id="b.COL.3.7">
      <s id="b.COL.3.7.1">De komagena ngini manena lo o orasi iqoqoma gena niadupa masirete niamote de niaaka.</s>
     </seg>
     <seg type="verse" id="b.COL.3.8">
      <s id="b.COL.3.8.1">Duma o orasi manena hika ngini niaholu de nisigise kawa to ngini nia dupa qatotorou moi-moi magena so niaaka kawa: ena gena, o dorou maro o nyawa niangamo de niadoosa, de o nyawaka nia edekati qatotorou niasipake, de komagena lo o ronga ma dorou o nyawa niagaka eko o nyawa niadodoa.</s>
     </seg>
     <seg type="verse" id="b.COL.3.9">
      <s id="b.COL.3.9.1">De lo upa nitodamatoko moi de moika.</s>
      <s id="b.COL.3.9.2">Sababu to ngini nia sininga ma dupa qatotorou de o manara iqoqoma niaaakaka, magena niaaka kawa de niaumoka.</s>
     </seg>
     <seg type="verse" id="b.COL.3.10">
      <s id="b.COL.3.10.1">De lo o orasi manena nia sininga magena idadi qamuaneka, sababu o Gikimoi nia sininga wamuaneka.</s>
      <s id="b.COL.3.10.2">Una waaka la ngini nia sininga gena idadi imatero maro to Una Awi sininga masirete, ma ngale aku ngini foloisi niwinako igogou.</s>
     </seg>
     <seg type="verse" id="b.COL.3.11">
      <s id="b.COL.3.11.1">Komagena so ma edekati kanaga bai ngini o Yahudika ma nyawa eko bai o Yahudika ma nyawa nisowo de ngaroko nimatekeketerowa gena, qadoohawa.</s>
      <s id="b.COL.3.11.2">Eko o bi nyawa nimasusuna eko nimasusunawa de ngaroko nimatekeketerowa gena, qadoohawa.</s>
      <s id="b.COL.3.11.3">Eko o nyawa ma somoano eko o nyawa o adati niananakowa de ngaroko nimatekeketerowa gena, qadoohawa.</s>
      <s id="b.COL.3.11.4">De lo o bi gilalo eko nigogilalowa de ngaroko nimatekeketerowa gena, qadoohawa.</s>
      <s id="b.COL.3.11.5">Sababu ma lamo gena ka cawali ma Kristus de Una lo kanaga imatekerimoika dede ngini, so ngini ningodu gena ka nimaketero.</s>
     </seg>
     <seg type="verse" id="b.COL.3.12">
      <s id="b.COL.3.12.1">Ngini magegena o Gikimoi winihihirika so nidadi to Una Awi nyawa masirete wadododara, so de nia sininga qamomuane gena tanu ngini nimatekegalusiri moi de moika, de niadupa o loha nimatekekagaka, de nia sininga qamuuqu moi de moika de nia sabari lo ilamo.</s>
     </seg>
     <seg type="verse" id="b.COL.3.13">
      <s id="b.COL.3.13.1">De lo upa nimatekedoosa, duma nakoso o nyawa moi nia sidongirabaka kanaga de manga galaki moi manga dodiaoka, hika ngini nimatekesikaapongu moi de moika gena ka qaloha ma rehe-rehe, imatero maro ma Kristus winisiapongu qabolo nginika.</s>
     </seg>
     <seg type="verse" id="b.COL.3.14">
      <s id="b.COL.3.14.1">De ma boboloili gena tanu ngini ningodu magena nimatekedodara moi de moika, sababu nakoso ngini niaaka komagena de ngini asa nimatekerimoi gena ka igogou de itiai.</s>
     </seg>
     <seg type="verse" id="b.COL.3.15">
      <s id="b.COL.3.15.1">Ngini gena o Gikimoi waaka so nia sininga foloisi isanangi, so bilasu nimakadame qaputuru moi de moika.</s>
      <s id="b.COL.3.15.2">Sababu Una winihiri nginika, la ma ngale ngini aku nimakadame o gogobu moi ma rabaka.</s>
      <s id="b.COL.3.15.3">De bilasu ngini salalu nia sukuru niatide Unaka.</s>
     </seg>
     <seg type="verse" id="b.COL.3.16">
      <s id="b.COL.3.16.1">De nakoso igogou o Gikimoi Awi laha ma lamo gena niososininga, so ma ngale Una ninyanyi la niwigiliri, de ngini de nia mazmur de nia giliri lo nisinyanyi, de lo o nyanyi magena Awi Gurumino so tanu nimacocawaro la nimakodoto de nimatekesitiari.</s>
      <s id="b.COL.3.16.2">La tanu o dodoto ma ngale ma Kristus magegena ngini aku foloisi nianako igogou de qaloha.</s>
     </seg>
     <seg type="verse" id="b.COL.3.17">
      <s id="b.COL.3.17.1">De lo o kia bato nitetemo de niamomanara gena ma rabaka hika ngini niaaka imatero maro o Jou Yesus Awi nyawa so bilasu yaaka.</s>
      <s id="b.COL.3.17.2">De komagena lo sababu o Yesus Awi manara nginika, so hika ngini lo salalu nia sukuru niatide o Baba Gikimoika.</s>
     </seg>
     <seg type="verse" id="b.COL.3.18">
      <s id="b.COL.3.18.1">Ngini o ngopeqeka gena nako nia roka, hika niasigise, sababu ngini kanaga o Jou Yesus niwipiricayaka.</s>
     </seg>
     <seg type="verse" id="b.COL.3.19">
      <s id="b.COL.3.19.1">De ngini yanau gena nako nia peqeka, hika niadodara, ena gena upa niadoosa.</s>
     </seg>
     <seg type="verse" id="b.COL.3.20">
      <s id="b.COL.3.20.1">De ngini o ngopa gena nako nia dodihimo, hika salalu niasigise, sababu nia manara komagena o Jou asa wodupa.</s>
     </seg>
     <seg type="verse" id="b.COL.3.21">
      <s id="b.COL.3.21.1">De ngini nidadi o ngopa ma baba gena nako nia ngopa, hika upa niasiceke.</s>
      <s id="b.COL.3.21.2">Upa sidago manga sininga gena itura.</s>
     </seg>
     <seg type="verse" id="b.COL.3.22">
      <s id="b.COL.3.22.1">De lo ngini gena nako o gilalo, hika nia tuangi ona gena salalu niasigise.</s>
      <s id="b.COL.3.22.2">Upa ka cawali ma orasi kanaga ona ininanano, maro nia edekati gena nia giliri nisimane, duma bilasu ngini ona niasigise gena de nia sininga igogou.</s>
      <s id="b.COL.3.22.3">Sababu ngini gena kanaga o Jou niwihoromati.</s>
     </seg>
     <seg type="verse" id="b.COL.3.23">
      <s id="b.COL.3.23.1">De ngini lo o manara o kia bato gena hika niaaka foloisi nikaeli de qaloha, upa nia manara maro o nyawa nialeleani, duma nia manara maro o Jou niwileleani.</s>
     </seg>
     <seg type="verse" id="b.COL.3.24">
      <s id="b.COL.3.24.1">Sababu ngini nianako igogou ma Kristus gena o Jou niwileleani, so Una magegena done asa ngini winifanggali itiai de o kia naga o Gikimoi winijajajika, maro o baba moi ma ngopa awi pusaka wihike.</s>
     </seg>
     <seg type="verse" id="b.COL.3.25">
      <s id="b.COL.3.25.1">De lo ngini o nyawa moi lo nakoso kanaga o sala yodupa yaaka, de igogou ona manga sala magena asa o Gikimoi wafanggali de o dorou, sababu Awi fanggali gena upa o nyawa moi wasiguui de o nyawa moili wasitubuso, duma magena ka imatero.</s>
     </seg>
    </div>
    <div type="chapter" id="b.COL.4">
     <seg type="verse" id="b.COL.4.1">
      <s id="b.COL.4.1.1">De ngini magena lo nako nidadi igogilalo manga tuangi moika, hika to ngini nia gilalo nisidiahi de niaaka qaloha, sababu nianakoka ngini lo kanaga de nia Tuangi moi kadaku o sorogaka.</s>
     </seg>
     <seg type="verse" id="b.COL.4.2">
      <s id="b.COL.4.2.1">Ngini nia sumbayang o Gikimoika gena bilasu upa itogu, la salalu nimasidailako ma ngale nitemo, "Ya, Jou!</s>
      <s id="b.COL.4.2.2">Igogou, Ngona gena ngomi nomiriwo sababu Ani laha ka ilamo poli!"</s>
     </seg>
     <seg type="verse" id="b.COL.4.4">
      <s id="b.COL.4.4.1">De komagena hika ngomi lo nimisisumbayang Unaka, la tanu Una asa o ngeko womihike ma ngale ngohi aku tasingangasu o nyawa manga simaka o dodoto ma ngale ma Kristus gena ma orasi iqoqomaka o Gikimoi wosimane waasi.</s>
      <s id="b.COL.4.4.2">Sababu ma ngale magena tosingangasu o nyawaka, so ngohi kanaga ipiliku o bui ma rabaka, duma igogou ngohi tasingangasu gena tomatoguwa.</s>
     </seg>
     <seg type="verse" id="b.COL.4.5">
      <s id="b.COL.4.5.1">De nakoso o nyawa o Jou Yesus wipiricaya waasi ona magena de ngini nimakamake, de o moi-moi niaaka onaka gena ma rabaka hika ngini gena salalu niaaka de nia sininga icocawaro.</s>
     </seg>
     <seg type="verse" id="b.COL.4.6">
      <s id="b.COL.4.6.1">Bilasu nia demo onaka gena salalu qamuuqu de qaloha, so ona yangodu moi de moika aku nisidemo ngini gena qaloha.</s>
     </seg>
     <seg type="verse" id="b.COL.4.7">
      <s id="b.COL.4.7.1">Ngohi asa o Tikhikus towisulo la wahika nginika ai habari ma ngale ngohi gena qangodu nginika winisingangasu.</s>
      <s id="b.COL.4.7.2">Una gena mia dodiao wopipiricaya de womomanara moi so ngomi miwidodara ifoloi de lo o Jou Yesus wileleani wokaeli.</s>
     </seg>
     <seg type="verse" id="b.COL.4.8">
      <s id="b.COL.4.8.1">Una magena towisulo nginika gena ai edekati ngini winikurumi la mia habari winisiado de aku winisidudugali.</s>
     </seg>
     <seg type="verse" id="b.COL.4.9">
      <s id="b.COL.4.9.1">Kanaga una done asa imakangaho de o Onesimus, una magena o nyawa moi nginino nanga dodiao wopipiricaya moi so ngomi miwidodara ifoloi de lo aku powipiricaya.</s>
      <s id="b.COL.4.9.2">So ona yasinoto gena ma ngale o kia naga idadi kanena ngohika asa qangodu inisingangasu nginika.</s>
     </seg>
     <seg type="verse" id="b.COL.4.10">
      <s id="b.COL.4.10.1">O Aristarkhus lo o bui ma rabaka wisangisara dede ngohi, una asa awi salam wosidingo nginika tanu nimakamake kali.</s>
      <s id="b.COL.4.10.2">De kanaga o Markus, gena o Barnabas ma ngopa moi, una lo asa awi salam wosidingo nginika tanu asa nimakamake kali.</s>
      <s id="b.COL.4.10.3">(Ma ngale una gena iqomaka ngohi tobeseso nginika nakoso una wahino nginika, de bilasu niwiqehe qaloha.)</s>
     </seg>
     <seg type="verse" id="b.COL.4.11">
      <s id="b.COL.4.11.1">De lo kanagali o Yesus, wisiaso o Yustus, una asa awi salam wosidingo nginika tanu nimakamake kali.</s>
      <s id="b.COL.4.11.2">So ma ngale o nyawa la manga dupa o Gikimoi wapareta gena, kanaga to ngohi ai dodiao mimomanara de nakoso mia sidongirabaka gena cawali ka yaruwange ona magena o Yahudika ma nyawa.</s>
      <s id="b.COL.4.11.3">De ona magena kanaga ngohi ai sininga ifoloi isiputuru.</s>
     </seg>
     <seg type="verse" id="b.COL.4.12">
      <s id="b.COL.4.12.1">O Epafras lo, una gena o nyawa moi nginino, una lo o Yesus Kristus Awi leleleani moi asa awi salam wosidingo nginika tanu nimakamake kali.</s>
      <s id="b.COL.4.12.2">Ma orasi ngini winisisumbayang gena, qangodu ma rabaka kanaga una awi sininga de ma buturuka wogolo o Gikimoika, tanu ngini asa o moi-moi o Gikimoi wodudupa gena qangodu aku nianako igogou, de o kia naga maro Una wodudupa komagena lo asa to ngini nia sininga ma dupa sidago lo niaaka itiai.</s>
     </seg>
     <seg type="verse" id="b.COL.4.13">
      <s id="b.COL.4.13.1">Sababu o Epafras una magena ngohi towinako igogou ma ngale ngini de ona igogoge o Laodikia de o Hierapolis ma bi dokuka gena, una kanaga womanara qaputuru de lo wokaeli.</s>
     </seg>
     <seg type="verse" id="b.COL.4.14">
      <s id="b.COL.4.14.1">De kanaga ma dokter o Lukas, una miwidododara, de lo o Demas manga salam inisidingo nginika tanu nimakamake kali.</s>
     </seg>
     <seg type="verse" id="b.COL.4.15">
      <s id="b.COL.4.15.1">Mia salam misidingo o nyawa ipipiricaya o Laodikiaka, de lo ongo Nimfaka de ona o gogobu imatotolomu kagena to muna ami tahuka.</s>
     </seg>
     <seg type="verse" id="b.COL.4.16">
      <s id="b.COL.4.16.1">De o surati manena o gogobu manga simaka niabaca qabolo, de tanu nisidailako la o surati manena niasidingoli o gogobu o Laodikiaka ma ngale ona manga simaka lo aku yabaca kali.</s>
      <s id="b.COL.4.16.2">De komagena lo o surati moi tosidingo onaka, magena lo tanu ngini niamake de niabaca.</s>
     </seg>
     <seg type="verse" id="b.COL.4.17">
      <s id="b.COL.4.17.1">De lo niwisingangasu o Arkhipuska nitemo, "Ani manara iqomaka o Jou wositatapu la ngona naaka gena, bilasu nosibolo de nositiai qabolo kasi."</s>
     </seg>
     <seg type="verse" id="b.COL.4.18">
      <s id="b.COL.4.18.1">Ma duuruka maro ai surati moi-moi qangodu gena ngohi, Paulus, de ai gia masirete tosilefo: ai salam tosidingo nginika.</s>
      <s id="b.COL.4.18.2">La komagena ngini aku nianako o surati ma demo manena igogou ngohi masirete, ngaroko de ai gia masirete tosilefowa, duma ngohi asa tosidingoka.</s>
      <s id="b.COL.4.18.3">Upa niawosa ngohi gena ka ipilikusi o bui ma rabaka.</s>
      <s id="b.COL.4.18.4">Ngohi togolo tanu to ngone nanga Jou asa Awi laha foloi wodogo ngini ningoduka.</s>
      <s id="b.COL.4.18.5">Ngohi Paulus O Roma ma kotaka de o bui ma rabaka</s>
     </seg>
    </div>
   </div>
   <div type="book" id="b.1TH">
    <div type="chapter" id="b.1TH.1">
     <seg type="verse" id="b.1TH.1.1">
      <s id="b.1TH.1.1.1">Ngini o gogobu kadoka o Tesalonikaka, o Baba Gikimoi de o Jou Yesus Kristus manga nyawa ipipiricaya.</s>
      <s id="b.1TH.1.1.2">Ngomi, Paulus, de Silwanus, de lo Timotius o surati manena minisidingo nginika.</s>
      <s id="b.1TH.1.1.3">Ngomi migolo o Gikimoi nanga Baba de o Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
     </seg>
     <seg type="verse" id="b.1TH.1.2">
      <s id="b.1TH.1.2.1">Ngomi gena ma orasi mia sumbayang miatide ma ngale ngini ningodu, de mia sumbayang qangodu ma rabaka kanaga mitemo, "Ya, Jou!</s>
      <s id="b.1TH.1.2.2">Ani laha ka ilamo poli."</s>
     </seg>
     <seg type="verse" id="b.1TH.1.3">
      <s id="b.1TH.1.3.1">Sababu mia sumbayang nanga Baba Gikimoika gena, ma rabaka minisosininga idodooha ma ngale ngini nia gogoho, ena gena ngini igogou niwipiricayaka so nimanara nikaeli o nyawa niariwo maro niadodara onaka, de lo o sangisara niamoku sababu niongongano nanga Jou Yesus Kristus done asa wahino kali.</s>
     </seg>
     <seg type="verse" id="b.1TH.1.4">
      <s id="b.1TH.1.4.1">Ngini to ngomi mia dodiao o Gikimoi winidododara so ngomi mia sukuru o Gikimoika, sababu mianako ngini lo Una winihirika so nidadi to Una Awi nyawa.</s>
     </seg>
     <seg type="verse" id="b.1TH.1.5">
      <s id="b.1TH.1.5.1">Ngomi mianako komagena, sababu ma orasi o habari qaloloha ngomi minisingangasu nginika de iniado nia sidongirabaka, upa cawali de ka o demo so ngini asa o habari magena niaqehe.</s>
      <s id="b.1TH.1.5.2">Duma ngini niaqeheka, sababu ma orasi o Gikimoi Awi nonako ihahairani de Awi kuasa winisikelelo nginika, de lo o Gurumi Qatetebi asa winisiputuru sidago niopiricaya o habari magegena igogou de itiai.</s>
      <s id="b.1TH.1.5.3">Komagena lo ma orasi ngomi kagena ngini kasi, de ngini nianako idodooha maro to ngomi mia oho de lo mia bicara nginika ma ngale ngomi miniriwo qaloha.</s>
     </seg>
     <seg type="verse" id="b.1TH.1.6">
      <s id="b.1TH.1.6.1">So mianako igogou o Gikimoi ngini winihirika, sababu maro iqomaka nanga Jou de Awi nalika de maro ngomi lo iqoma de mia nalika, komagena ngini lo ma orasi o habari magena niaqeheka.</s>
      <s id="b.1TH.1.6.2">Ngaroko o nyawa asa ngini nisisangisara, duma ngini de o Gurumi Qatetebi ma buturu so ngini lo de nia nalika.</s>
     </seg>
     <seg type="verse" id="b.1TH.1.7">
      <s id="b.1TH.1.7.1">La ngini niaaka komagena so o nyawa o Jou Yesus wipipiricaya o Makedonia ma daera de o Akhaya ma daeraka, ona yangodu manga siningaka gena yanako itiai la o sangisara ma rabaka, de ona lo bilasu de manga nalika.</s>
     </seg>
     <seg type="verse" id="b.1TH.1.8">
      <s id="b.1TH.1.8.1">Yanako itiaika gena ngini niwipiricaya qaputuruka, so o Jou Awi habari itagi isihabari, upa ka cawali o Makedonia ma daera de o Akhaya ma daera ma rabaka.</s>
      <s id="b.1TH.1.8.2">Duma o riho moi-moi ikukuruka kagena lo asa o nyawa yogiise ma ngale igogou ngini asa o Gikimoi niwipiricayaka.</s>
      <s id="b.1TH.1.8.3">Komagena so upa he misihabari kali.</s>
     </seg>
     <seg type="verse" id="b.1TH.1.9">
      <s id="b.1TH.1.9.1">Sababu o bi nyawa kagena asa isingangasu idodooha ma orasi ngomi mimasidiado nginika, de ngone pomakamake de pomatekesikomore moi de moika, de lo ngini gena nimatogu nia suba niatide o bi giki ikokulaika, de asa nia sumbayang niatide o Gikimoika.</s>
      <s id="b.1TH.1.9.2">So o orasi manena o Gikimoi wooohoka, igogou Una magena niwileleani</s>
     </seg>
     <seg type="verse" id="b.1TH.1.10">
      <s id="b.1TH.1.10.1">de Awi Ngopa o Yesus, o sone ma rabano witideka, la Una magena niwidamaha done o sorogano wahino kali.</s>
      <s id="b.1TH.1.10.2">So o bi nyawa qatotorou de o Gikimoi wadodoosa o orasi ma simaka ona wafanggali de o dorou, de o Yesus lo asa ngone wonasisalamati.</s>
     </seg>
    </div>
    <div type="chapter" id="b.1TH.2">
     <seg type="verse" id="b.1TH.2.1">
      <s id="b.1TH.2.1.1">Ai dodiao nipipiricaya, ngini lo nianako la ma orasi ngomi mimasidiado nginika, de mia manara asa itagi qaloha.</s>
     </seg>
     <seg type="verse" id="b.1TH.2.2">
      <s id="b.1TH.2.2.1">Ngini nianako ngaroko ngomi iqoma o Filipi ma kotaka de o nyawa misisangisara de misimaqe, duma nanga Gikimoi mia sininga wosiputuru so ngomi asa mibarani, de lo ngaroko o Tesalonikaka o nyawa imilawangi, duma o habari qaloloha lo aku minisingangasu nginika.</s>
     </seg>
     <seg type="verse" id="b.1TH.2.3">
      <s id="b.1TH.2.3.1">Ma orasi ngomi miaaso la o nyawa o habari qaloloha yopiricaya gena, ngomi de mia sininga igogou la upa o moi-moi ikokulai misibicara eko upa o moi-moi qatotorou miodupa, so mia edekati lo ihiwa ma ngale o nyawa de miasihaga.</s>
     </seg>
     <seg type="verse" id="b.1TH.2.4">
      <s id="b.1TH.2.4.1">Duma o Gikimoi mia sininga wanano qabolo, so igogou wanako Una aku womipiricaya la o habari qaloloha gena womihike ma ngale mitagi misihabari.</s>
      <s id="b.1TH.2.4.2">So komagena upa ngomi mibicara ma ngale o nyawa isanangi duma ngomi mibicara la ma ngale asa o Gikimoi miwisisanangi gena, nanga sininga ka wanako.</s>
     </seg>
     <seg type="verse" id="b.1TH.2.5">
      <s id="b.1TH.2.5.1">De ngini nianako la ngomi minisingangasu de minisibicara, de upa mia edekati ma ngale ngini nimidupa ngomi so ka mia bicara qamumuti nginika.</s>
      <s id="b.1TH.2.5.2">Eko lo ngomi mia siningaka upa lo o pipi miodesere de misipongoka.</s>
      <s id="b.1TH.2.5.3">O moi-moi magena igogou o Gikimoi wanako gena ngomiwa.</s>
     </seg>
     <seg type="verse" id="b.1TH.2.7">
      <s id="b.1TH.2.7.1">De ngomi manena ma Kristus Awi sosulo, so igogou qaloha nakoso minisulo de minisimoku la ngini eko o nyawa ma somoa lo bilasu ngomi imihoromati.</s>
      <s id="b.1TH.2.7.2">Duma ma moi waasi asa komagena to ngomi mia edekati nginika.</s>
      <s id="b.1TH.2.7.3">Sababu ma orasi ngomi kagenasi nginika, de maro o awa moi ami ngopa ma ceceke mapalihara de majaga, komagena lo ngomi asa mia sininga qamuuqu nginika.</s>
     </seg>
     <seg type="verse" id="b.1TH.2.8">
      <s id="b.1TH.2.8.1">Komagena ngomi de mia sayangi ilamo nginika, so upa mia dupa gena ka cawali o Gikimoi Awi habari minihike, duma mia dupa lo mimasidailako so o kia bato kanaga ngomika minihike nginika sidago lo mia rohe masirete, sababu ngini magegena o nyawa minidodara.</s>
     </seg>
     <seg type="verse" id="b.1TH.2.9">
      <s id="b.1TH.2.9.1">Ai dodiao nipipiricaya, ngini niosininga idodooha iqoqomaka de to ngomi mia gia ma manara gena foloi ilamo de qatubuso.</s>
      <s id="b.1TH.2.9.2">Ma orasi ngomi o wange isigeto-geto mimamanara iteka gena, ma ngale upa he o pipi minigolo nginika de ngomi ka o habari qaloloha o Gikimoino minisihabari nginika.</s>
     </seg>
     <seg type="verse" id="b.1TH.2.10">
      <s id="b.1TH.2.10.1">Komagena so ngini de o Gikimoi lo nianako igogou ma orasi ngomi kadokasi nginika, de ngomi asa ngini o Jou Yesus niwipipiricayaka gena minileleani, de maro o Gikimoi Awi sininga komagena lo ngomi mia sininga qatetebi de itotiai, de ngomi mia dorou moi lo ihiwa so o nyawa moi lo yaakuwa imisisala.</s>
     </seg>
     <seg type="verse" id="b.1TH.2.11">
      <s id="b.1TH.2.11.1">De lo nianako maro o baba moi idodooha waaka awi ngopaka, so komagena ngomi lo miaaka nginika.</s>
     </seg>
     <seg type="verse" id="b.1TH.2.12">
      <s id="b.1TH.2.12.1">Komagena so ngomi minibaja de minigolo la ngini o Yesus niwipiricaya qaputuru de nia sangisara ma rabaka gena nia sininga misiputuru, de lo minigegego la ngini lo o moi-moi niaaka ma ngale o Gikimoi niwisisanangi.</s>
      <s id="b.1TH.2.12.2">Sababu Una winiaso ma orasi o habari qaloloha niise la Awi pareta de Awi mulia ma rabaka gena ngini lo aku niwosa.</s>
     </seg>
     <seg type="verse" id="b.1TH.2.13">
      <s id="b.1TH.2.13.1">De lo mia sumbayang ma rabaka qangodu kanaga lo mitemo, "Ya, Jou!</s>
      <s id="b.1TH.2.13.2">Ani laha ka ilamo poli."</s>
      <s id="b.1TH.2.13.3">Sababu ma orasi o Gikimoi Awi demo minisihabari so niise gena, ngini niaqehe qaloha, sababu nianako o demo magena to nyawa manga demowa, duma ngini nianako igogou-gogou magena to Gikimoi Awi demo, de Awi demo magena imanara to ngini nipipiricaya nia sininga ma rabaka.</s>
     </seg>
     <seg type="verse" id="b.1TH.2.14">
      <s id="b.1TH.2.14.1">Ai dodiao nipipiricaya, ngini ningodu nimaketero maro o gogobu moi-moi o Gikimoi wipipiricaya gena o Yesus Kristus Awi nyawa o Yudea ma daeraka, sababu maro ona magegena isangisara komagena lo ngini.</s>
      <s id="b.1TH.2.14.2">Sababu to ngini nia nyawa masirete lo ngini nisisangisara, imatero maro o Yahudika ma nyawa kagena manga nyawa o Yudea ma daeraka igogoge lo yasisangisara qaboloka.</s>
     </seg>
     <seg type="verse" id="b.1TH.2.15">
      <s id="b.1TH.2.15.1">O Yahudika ma nyawa manga bobareta, ona magena itagi itooma bai o Jou Yesus bai lo o bi nabi iqoqomaka.</s>
      <s id="b.1TH.2.15.2">De ona lo imisangisara ngomi so misisupu de miloqa.</s>
      <s id="b.1TH.2.15.3">Komagena ona o Gikimoi iwilawangi de lo o nyawa ma somoa yangodu yaholu.</s>
     </seg>
     <seg type="verse" id="b.1TH.2.16">
      <s id="b.1TH.2.16.1">Komagena ona imilawangi ma ngale ngomi o habari qaloloha upa misihabari o Yahudika ma nyawa yasowo la ona lo upa o Gikimoi wasisalamati.</s>
      <s id="b.1TH.2.16.2">So maro o rube moiku la o ake poguse sidago iwedoka, komagena lo ona manga dorou lo foloisi imadogo sidago o dorou idala gena yaakaka.</s>
      <s id="b.1TH.2.16.3">De ma ngale magegena igogou o Gikimoi wadoosa so asa wasisangisara foloisi qatubuso onaka.</s>
     </seg>
     <seg type="verse" id="b.1TH.2.17">
      <s id="b.1TH.2.17.1">Ai dodiao nipipiricaya, maro o ngopa moi de kanaga awi baba de awi awa ngaroko iwidongosaka duma ka wasosiningasi, komagena lo ngomi minidongosaka so ngini he minikelelo kawa.</s>
      <s id="b.1TH.2.17.2">So ngaroko o orasi ma cunu ngini de ngomi nanga rohe asa imakitingaka, duma o orasi isigeto-getoka minisosininga de ngomi mia dupa foloi qaputuru.</s>
      <s id="b.1TH.2.17.3">De mia edekati foloi ilamo la aku miahikali la pomatekekamakeli.</s>
     </seg>
     <seg type="verse" id="b.1TH.2.18">
      <s id="b.1TH.2.18.1">Sababu mia dupa la miahika la pomakamake kali gena, ngohi, Paulus, ai orasi tatagali he ma muruo naga gena ai edekati tahikali nginika.</s>
      <s id="b.1TH.2.18.2">Duma miahika waasi, sababu o Iblis imifati so o nyawa imilawangi sidago lo mimasidiado waasi nginika.</s>
     </seg>
     <seg type="verse" id="b.1TH.2.19">
      <s id="b.1TH.2.19.1">Ngomi mia dupa komagena nginika, sababu ma orasi ngone nanga Jou Yesus wahino kali, de to Una Awi simaka de ngini gena lo kanaga dede ngomi, sababu ngini o Jou Yesus niwipiricayaka ma orasi o Gikimoi Awi demo minisihabari nginika.</s>
      <s id="b.1TH.2.19.2">So ngomi asa mia ronga isilamo de lo asa o hadiah miamake.</s>
      <s id="b.1TH.2.19.3">Komagena so ma ngale o Jou Awi hino ma orasika gena ngomi de mia ngongano de mia nalika.</s>
     </seg>
     <seg type="verse" id="b.1TH.2.20">
      <s id="b.1TH.2.20.1">Sababu ka ma ngale ngini gena asa mia ronga isilamo de mia siningaka o more de o nali.</s>
     </seg>
    </div>
    <div type="chapter" id="b.1TH.3">
     <seg type="verse" id="b.1TH.3.1">
      <s id="b.1TH.3.1.1">So kagena de ngini de ngomi pomakitingaka gena miapohawa, so ngomi misitatapu o Atena ma kotaka de ngomi bilasu kagena migoge</s>
     </seg>
     <seg type="verse" id="b.1TH.3.2">
      <s id="b.1TH.3.2.1">la miwisulo o Timotius wotagi wakahika nginika.</s>
      <s id="b.1TH.3.2.2">Una magena mia dodiao o Yesus wipipiricaya de o Gikimoi wileleleani so o habari ma ngale ma Kristus wosihabari.</s>
      <s id="b.1TH.3.2.3">De una miwisulo la wakahika nginika ma ngale nia sininga wosiputuru.</s>
      <s id="b.1TH.3.2.4">So ngini ma Kristus niwipiricaya foloisi qaputuru,</s>
     </seg>
     <seg type="verse" id="b.1TH.3.3">
      <s id="b.1TH.3.3.1">ma ngale ma orasika done o nyawa inisisangisara, de ngini o nyawa moi lo upa he o habari qaloloha niodongosa.</s>
      <s id="b.1TH.3.3.2">O Gikimoi Awi dupa ma ngale ngoneka la o nyawa done inasisangisara gena, ngini masirete nianako qabolo.</s>
     </seg>
     <seg type="verse" id="b.1TH.3.4">
      <s id="b.1TH.3.4.1">Sababu ma orasi ngomi kagenasi nginika de o nyawa inasisangisara waasi, so ngomi minisingangasu iqoma nginika gena done asa igogou imaaka ngoneka.</s>
      <s id="b.1TH.3.4.2">So ngini nianako qaboloka de komagena igogou so asa ngone lo inasisangisara qaboloka.</s>
     </seg>
     <seg type="verse" id="b.1TH.3.5">
      <s id="b.1TH.3.5.1">Ngone pomakitingaka de ngohi he tapoha kawa, so towisulo la o Timotius wakahika nginika ma ngale ai edekati gena bilasu tanako nakoso igogou ngini o Yesus niwipiricaya qaputurusi.</s>
      <s id="b.1TH.3.5.2">Sababu ngohi tohawateri upa sidago o Iblis ngini inibaja qaboloka so o Yesuska niwipiricaya kawa, so to ngomi mia manara qatotubuso gena ma faida de ma sopo lo ihiwa.</s>
     </seg>
     <seg type="verse" id="b.1TH.3.6">
      <s id="b.1TH.3.6.1">O Timotius kadoka nginika de o orasi manena asa woliho ngomino de o habari qaloloha ma ngale ngini gena womisingangasu.</s>
      <s id="b.1TH.3.6.2">Komagena womisingangasu la ngini niadupa gena ma Kristus niwipiricaya qaputuru de o bi nyawa yangoduka niadodara.</s>
      <s id="b.1TH.3.6.3">De lo o orasi isigeto-geto asa nimisosininga ngomi, so maro kia to ngomi mia dupa komagena lo ngini nia dupa foloi qaputuru la aku pomakamake kali.</s>
     </seg>
     <seg type="verse" id="b.1TH.3.7">
      <s id="b.1TH.3.7.1">Mia dodiao nipipiricaya, sababu ngini gena asa ka o Jou Yesuska niwipiricaya qaputuru so ngomi kanena lo, ngaroko mia susa ilamo de lo o nyawa asa imisisangisara, duma mia sininga ma rabaka lo aku de ma buturusi.</s>
     </seg>
     <seg type="verse" id="b.1TH.3.8">
      <s id="b.1TH.3.8.1">So nakoso ngini nimasigocohosi la o Jouka niwipiricayasi, de o orasi manena ngomi de mia sininga ma rabaka aku isanangi de qanali so foloisi qaputuruli.</s>
     </seg>
     <seg type="verse" id="b.1TH.3.9">
      <s id="b.1TH.3.9.1">Komagena so ma ngale ngini gena to ngomi mia nali de mia more he ka ilamo poli, sidago lo mia sukuru miatitide o Gikimoika gena, ngaroko ilamo, duma magena lo yaado waasi.</s>
     </seg>
     <seg type="verse" id="b.1TH.3.10">
      <s id="b.1TH.3.10.1">De mia sininga igogou so mia sumbayang misidadu-dadu ma ngale aku ngomi de ngini pomakamake kali de lo o bi dodoto, o moi-moi o kia minidoto waasi gena, aku minidotoli ma ngale nia piricaya ma dogo o Gikimoika.</s>
     </seg>
     <seg type="verse" id="b.1TH.3.11">
      <s id="b.1TH.3.11.1">So ngomi migolo tanu o Gikimoi nanga Baba Una masirete de lo nanga Jou Yesus asa o ngeko moi isidailako ma ngale ngomi aku miahika kali nginika.</s>
     </seg>
     <seg type="verse" id="b.1TH.3.12">
      <s id="b.1TH.3.12.1">De lo migolo tanu o Jou asa winiriwo la maro ngomi minidodara ngini, so ngini lo nia dodara ifoloisi idogo de qaputuru la nimatekedodara moi de moika sidago lo nia dodara magena o bi nyawa yangoduka.</s>
     </seg>
     <seg type="verse" id="b.1TH.3.13">
      <s id="b.1TH.3.13.1">Komagena so tanu winiriwo la nia sininga asa wosiputuru kali so ma orasi o Jou Yesus wahino kali dede to Una Awi malaikat yatetebi, de nanga Baba o Gikimoi Awi simaka asa ngini nia sininga lo qatebi de o nyawa moi lo akuwa nia sala yamake.</s>
     </seg>
    </div>
    <div type="chapter" id="b.1TH.4">
     <seg type="verse" id="b.1TH.4.1">
      <s id="b.1TH.4.1.1">Ai dodiao nipipiricaya, ai demo ma dodogu talefoka, o kia ngini niaaka qaboloka de iqoma ngomi minidotoka bilasu niaaka gena, ma ngale o Gikimoi Awi dupa aku yamote.</s>
      <s id="b.1TH.4.1.2">Igogou, bai ngomi bai ngini lo o Jou Yesus Awi dupa pamote, duma ngomi minibaja de migolo nginika bilasu qangodu magena niaaka foloisi nikaeli.</s>
     </seg>
     <seg type="verse" id="b.1TH.4.2">
      <s id="b.1TH.4.2.1">Sababu o beseso moi-moi, kiaka o Jou Yesus womisiputuru la aku minidotoka gena, ngini nianako qaboloka.</s>
     </seg>
     <seg type="verse" id="b.1TH.4.3">
      <s id="b.1TH.4.3.1">So komagena o Gikimoi Awi dupa de Awi edekati ma ngale nginika gena asa nileleani nikaeli Unaka.</s>
      <s id="b.1TH.4.3.2">So o nyafusu ma dorou upa ngini niaaka.</s>
     </seg>
     <seg type="verse" id="b.1TH.4.4">
      <s id="b.1TH.4.4.1">Duma ngini ningodu bilasu nianako idodooha la nia rohe masirete niapareta qaputuru ma ngale nia gogoho itiai o Gikimoi Awi simaka de lo o nyawa manga simaka.</s>
     </seg>
     <seg type="verse" id="b.1TH.4.5">
      <s id="b.1TH.4.5.1">So upa ngini nia rohe niaaka la ngini o nyafusu ma dorou niamote, maro o nyawa o Gikimoi iwinanakowa gena ona yaaka.</s>
     </seg>
     <seg type="verse" id="b.1TH.4.6">
      <s id="b.1TH.4.6.1">Sababu nakoso o nyawa la ona masirete o nyafusu ma dorou yaaka manga dodiao ma peqekaka, de ona masirete o sala yagaka de lo yakulai manga dodiaoka.</s>
      <s id="b.1TH.4.6.2">Upa lo sidago o nyawa o sala moi-moi magena yaaka, sababu o nyawa manga dorou maro komagena done asa o Jou wafanggali de o dorou.</s>
      <s id="b.1TH.4.6.3">O moi-moi maro komagena iqomaka ngomi minisingangasu de minisisitiari qabolo nginika.</s>
     </seg>
     <seg type="verse" id="b.1TH.4.7">
      <s id="b.1TH.4.7.1">O Gikimoi Awi dupa ma ngale nginika gena asa nia gogoho foloi itiai, sababu Una wonahirika, upa ma ngale o nyafusu ma dorou paaka, duma ma ngale nanga gogoho foloisi itiai.</s>
     </seg>
     <seg type="verse" id="b.1TH.4.8">
      <s id="b.1TH.4.8.1">So nakoso nginika de kanaga o nyawa nagoona la o dodoto moi-moi manena yaholu gena, upa nitemo ona ka o nyawa yaholu, duma o Gikimoi, Awi Gurumi Qatetebi wahihikeka lo, Una magena wiholu.</s>
     </seg>
     <seg type="verse" id="b.1TH.4.9">
      <s id="b.1TH.4.9.1">De lo nako ngone popipiricaya pomatekedodara gena, ma ngale magegena o surati moi upa he milefo nginika, sababu magena o Gikimoi winidoto qaboloka,</s>
     </seg>
     <seg type="verse" id="b.1TH.4.10">
      <s id="b.1TH.4.10.1">de lo nia dodiao o Yesus wipipiricaya o Makedonia ma daera ma sigilolino ona yangodu ngini niadodara qaboloka.</s>
      <s id="b.1TH.4.10.2">Ngaroko upa he milefo komagena, duma, mia dodiao nipipiricaya, ngomi minibaja de migolo nginika la ngini bilasu niadodara foloisi ilamo o nyawaka.</s>
     </seg>
     <seg type="verse" id="b.1TH.4.11">
      <s id="b.1TH.4.11.1">Komagena so bilasu ngini nia sininga ma edekati gena imakadame de o nyawa yangodu, de lo o nyawa manga aturu moi-moi kanaga upa ngini nicapu, so ngini ningodu asa nia oho masirete nisisari.</s>
      <s id="b.1TH.4.11.2">O bi moi-moi magena iqomaka ngomi minisibeseso qaboloka.</s>
     </seg>
     <seg type="verse" id="b.1TH.4.12">
      <s id="b.1TH.4.12.1">Bilasu ngini niaaka komagena la ma ngale ona o Yesus wipipiricaya waasi asa ngini inihoromati, de lo ma ngale ngini nia oho ma kurangi upa he o nyawa nagoonaka bato lo nimagolo.</s>
     </seg>
     <seg type="verse" id="b.1TH.4.13">
      <s id="b.1TH.4.13.1">Ai dodiao nipipiricaya, ngomi midupa la nianako o kia moi-moi itero ma ngale o nyawa nagoona o Yesus wipipiricaya de isone.</s>
      <s id="b.1TH.4.13.2">La ngini upa he nia gari de nia sininga ipeleso maro o nyawa ma somoa, la kanaga ma orasi isone de manga ngongano lo ihiwaka.</s>
     </seg>
     <seg type="verse" id="b.1TH.4.14">
      <s id="b.1TH.4.14.1">Ngone popiricaya igogou ma orasi o Yesus wosoneka, de o Gikimoi asa wisioho kali.</s>
      <s id="b.1TH.4.14.2">Mutuwade ngone lo popiricaya o nyawa nagoona o Yesus iwipiricayaka la isone, ona magena done asa o Gikimoi wasioho kali de lo o Yesus watolomu so ona wangaho.</s>
     </seg>
     <seg type="verse" id="b.1TH.4.15">
      <s id="b.1TH.4.15.1">Komagena so ngomi minisingangasu maro o Jou to Una Awi dodoto gena itemo ma orasi o Jou wahino kali, upa ngomi ka miohosi ma ngale o Jou powimake kasi, duma iqomaka o nyawa nagoona isosoneka gena asa yasioho kali, de qabolo asa ona dede ngone ka pooohosi tanu ngone inangodu de o Jou pomakamake.</s>
     </seg>
     <seg type="verse" id="b.1TH.4.16">
      <s id="b.1TH.4.16.1">Sababu o Jou Una masirete asa o sorogaka, de wouti so wosulo womaili-ili, de o malaikat ilalamo moi waaso, de lo o Gikimoi Awi trompet moi yawuwu.</s>
      <s id="b.1TH.4.16.2">Qabolo de ma Kristus Awi nyawa nagoona isosone asa yasioho iqoma kasi.</s>
     </seg>
     <seg type="verse" id="b.1TH.4.17">
      <s id="b.1TH.4.17.1">Imatodoka de o nyawa ona magena dede ngone ka pooohosi asa o Gikimoi wonangoso de wonatide o lobi-lobi ma rabaka, la kagena o dipaka asa o Jou pomakamake.</s>
      <s id="b.1TH.4.17.2">So komagena de o Jouka asa ngone inangodu pogoge de pooho ka sidutu ikakali.</s>
     </seg>
     <seg type="verse" id="b.1TH.4.18">
      <s id="b.1TH.4.18.1">De o demo moi-moi magenena ngini nimatekesiduduga la ningodu asa nia sininga qaputuru.</s>
     </seg>
    </div>
    <div type="chapter" id="b.1TH.5">
     <seg type="verse" id="b.1TH.5.1">
      <s id="b.1TH.5.1.1">Ai dodiao nipipiricaya, ma ngale ma orasi o kia eko muruoka gena upa lo o surati tolefo nginika, la nianako ma wange eko muruoka de o Jou asa wahino kali.</s>
     </seg>
     <seg type="verse" id="b.1TH.5.2">
      <s id="b.1TH.5.2.1">Sababu ngini masirete nianako itiai maro o nyawa wototosi moi so o putu itongirabaka de wahino, komagena lo ma wange yaado o Jou wahino kali gena asa isitodokano.</s>
     </seg>
     <seg type="verse" id="b.1TH.5.3">
      <s id="b.1TH.5.3.1">Komagena lo nakoso o nyawa o Jou wipipiricayawa ona magena asa itemo, "Igogou ngone posanangi poli."</s>
      <s id="b.1TH.5.3.2">Qabolo de maro o ngopeqeka moi mitotilibu la ma orasi o siri qatubuso imidahe gena, ma ngale ami siri ma rabano akuwa misisupu sidago lo mopuo, komagena lo ma wangeka o Jou asa ona magena wasangisara foloi qatubuso gena, ma ngale manga sangisara ma rabano akuwa yasisupu.</s>
     </seg>
     <seg type="verse" id="b.1TH.5.4">
      <s id="b.1TH.5.4.1">Ai dodiao nipipiricaya, o wange magena asa upa ngini inisitodokano de yahino maro o nyawa wototosi moi, sababu ngini magegena o Gikimoi niwinakoka de ngini nimaketerowa de o nyawa o bubutu ma rabaka, so o kia naga moi lo yakelelo kawa de akuwa yanako.</s>
     </seg>
     <seg type="verse" id="b.1TH.5.5">
      <s id="b.1TH.5.5.1">Ona magena o Gikimoi iwinakowa so o nyawa ona magena maro o bubutu ma rabaka yogoge.</s>
      <s id="b.1TH.5.5.2">Duma ngini upa maro o nyawa ona magegena, sababu ngini ningodu o Gikimoi to Una Awi nyawa de ngini niaaka o moi-moi maro Una wodudupa.</s>
      <s id="b.1TH.5.5.3">So ngini de ngomi imatero gena pogoge o wange ma nita ma rabaka.</s>
     </seg>
     <seg type="verse" id="b.1TH.5.6">
      <s id="b.1TH.5.6.1">Upa sidago ngone o orasi moi lo paaka maro o nyawa ma somoa, de ona maro o nyawa yakioloka de imajagawa so yosidailako waasi ma orasi o Yesus wahino kali.</s>
      <s id="b.1TH.5.6.2">Duma ngone o bubutu ma rabaka pogogewa, so ngone bilasu maro o nyawa yakokiolowa la pomajaga de pomasidailako qaboloka, de lo maro o nyawa yadadaluwa so nanga sininga de nanga rohe ma nyafusu gena aku papareta qaloha.</s>
     </seg>
     <seg type="verse" id="b.1TH.5.7">
      <s id="b.1TH.5.7.1">O nyawa la nakoso yakiolo gena bilasu o puputu de asa aku yakiolo, de lo nakoso yatobadalu gena bilasu o puputu de asa aku yadalu.</s>
     </seg>
     <seg type="verse" id="b.1TH.5.8">
      <s id="b.1TH.5.8.1">Ma ngale komagena so nakoso ngone maro o nyawa la o wange ma nita ma rabaka pogoge, de ngone bilasu paaka maro o nyawa manga sininga de manga rohe ma nyafusu gena yapareta qaloha.</s>
      <s id="b.1TH.5.8.2">Komagena so ngone bilasu pomajaga la ma Kristus powipiricaya qaputuru de lo o nyawaka nanga dodara ilamo, ma ngale upa sidago o dorouku asa potura.</s>
      <s id="b.1TH.5.8.3">Maro o nyawa yanau moi asa de awi salawaku wacohono la womasijaga, ma ngale una witudu eko wingami de upa awi mamatako yabolo.</s>
      <s id="b.1TH.5.8.4">De bilasu ngone pongongano igogou o Gikimoi asa wonasisalamati so o oho ka sidutu ikakali pamake.</s>
      <s id="b.1TH.5.8.5">Komagena maro o nyawa moi asa o helm womasitibaku la womasijaga, ma ngale upa he awi sahe qanabo.</s>
     </seg>
     <seg type="verse" id="b.1TH.5.9">
      <s id="b.1TH.5.9.1">Upa sidago o Gikimoi Awi edekati gena nanga dorou wodoosa so wonasisangisara, duma Una Awi edekati ma ngale dede nanga Jou Yesus Kristus wosone so o Gikimoi aku wonasisalamati.</s>
     </seg>
     <seg type="verse" id="b.1TH.5.10">
      <s id="b.1TH.5.10.1">O Yesus wosoneka ma ngale o orasi ma simaka Una wahino kali, de bai ngone pooohosi bai ngone pososoneka, ngone inangodu asa pooho dede Una.</s>
     </seg>
     <seg type="verse" id="b.1TH.5.11">
      <s id="b.1TH.5.11.1">So ma ngale magegena ngini bilasu nia sininga moi de moika nimatekesiduduga de lo komagena nimariwo, la ngini ningodu aku o Jou Yesus niwinako de niwidodara maro o kia niaaka qaboloka.</s>
     </seg>
     <seg type="verse" id="b.1TH.5.12">
      <s id="b.1TH.5.12.1">Ai dodiao nipipiricaya, ngomi migolo tanu ngini niahoromati to ngini nia bobareta, ona magena to ngini nia roriri yomomanara qatubuso ma ngale inisitiari de lo o Jou Awi demo moi-moi inidoto.</s>
     </seg>
     <seg type="verse" id="b.1TH.5.13">
      <s id="b.1TH.5.13.1">De lo ma ngale ona manga manara gena ngomi minigolo tanu ngini asa niadodara onaka de qaloha ilaku ona magena manga ronga foloi niasilamo.</s>
      <s id="b.1TH.5.13.2">So komagena ngini nia oho ma rabaka gena asa ka cawali o rimoi de o sohi.</s>
     </seg>
     <seg type="verse" id="b.1TH.5.14">
      <s id="b.1TH.5.14.1">Ai dodiao nipipiricaya, ngomi minibaja de migolo nginika, la o nyawa ibobusengi so yomomanarawa ona magena niasitiari, de o nyawa la manga sininga ituturaka ona magena niariwo manga sininga nisiputuru, de lo o nyawa la manga sininga yacoho qaputuruwa so yodupa o dorou yasibaja eko lo manga piricaya qaputuru waasi, ona magena bilasu ngini niariwo.</s>
      <s id="b.1TH.5.14.2">So komagena ngini lo bilasu de nia sabari ilamo o nyawa yangoduka.</s>
     </seg>
     <seg type="verse" id="b.1TH.5.15">
      <s id="b.1TH.5.15.1">De komagena ngini nimajaga la ngaroko o nyawa ma somoa o dorou moi yaaka nginika, upa sidago ngini lo o dorou moili niaaka onaka.</s>
      <s id="b.1TH.5.15.2">Duma o orasi isigeto-geto to ngini nia edekati bilasu ka o loha niaaka moi de moika komagena lo niaaka o nyawa yangoduka.</s>
     </seg>
     <seg type="verse" id="b.1TH.5.16">
      <s id="b.1TH.5.16.1">De lo migolo la o orasi isigeto-geto ngini nia sininga ma rabaka ka cawali o nali de o more,</s>
     </seg>
     <seg type="verse" id="b.1TH.5.17">
      <s id="b.1TH.5.17.1">de lo nia sumbayang niatide o Gikimoika,</s>
     </seg>
     <seg type="verse" id="b.1TH.5.18">
      <s id="b.1TH.5.18.1">de o susa eko lo o loha o kia naga ma rabaka bato niadupa nisumbayang, "Ya, Jou!</s>
      <s id="b.1TH.5.18.2">Ani laha ka ilamo poli."</s>
      <s id="b.1TH.5.18.3">Sababu o Yesus Kristus wonasikeleloka o moi-moi magegena o Gikimoi wodupa so bilasu ngone paaka.</s>
     </seg>
     <seg type="verse" id="b.1TH.5.19">
      <s id="b.1TH.5.19.1">De upa lo ngini o Gikimoi Awi Gurumi niwisigisewa la Awi manara gena niatogu, imatero maro o nyawa moi de o uku wasone.</s>
     </seg>
     <seg type="verse" id="b.1TH.5.20">
      <s id="b.1TH.5.20.1">Komagena so upa o Gikimoi Awi demo o nyawa isingongangasu gena nisiceke.</s>
     </seg>
     <seg type="verse" id="b.1TH.5.21">
      <s id="b.1TH.5.21.1">Duma o bi demo moi-moi qangodu magena bilasu ngini niatailako qaloha, la nakoso o Gikimoino gena aku nisigise qaputuru,</s>
     </seg>
     <seg type="verse" id="b.1TH.5.22">
      <s id="b.1TH.5.22.1">de komagena lo nimasirese o bi dorou moi-moi ma gia ma sohano.</s>
     </seg>
     <seg type="verse" id="b.1TH.5.23">
      <s id="b.1TH.5.23.1">So ngomi migolo tanu o Gikimoi, o sanangi wonahihikeka, Una masirete gena asa waaka so maro Una Awi sininga komagena lo ngini nia sininga qangodu qatetebi.</s>
      <s id="b.1TH.5.23.2">Ena gena, migolo tanu ngini ningodu nia fikiri, de nia dupa, de lo nia manara qaasu-asu gena Una asa wojaga, la ma ngale ma orasi nanga Jou Yesus Kristus done asa wahino kali, de nia sala moi lo akuwa wamake.</s>
     </seg>
     <seg type="verse" id="b.1TH.5.24">
      <s id="b.1TH.5.24.1">O Gikimoi winiaso la ngini nidadi to Una Awi nyawa masirete, Una gena aku niwipiricaya igogou, sababu Una aku winijaga qaloha.</s>
     </seg>
     <seg type="verse" id="b.1TH.5.25">
      <s id="b.1TH.5.25.1">Ai dodiao nipipiricaya, bilasu ma ngale ngomi asa ngini nia sumbayang niatide o Gikimoika.</s>
     </seg>
     <seg type="verse" id="b.1TH.5.26">
      <s id="b.1TH.5.26.1">De nia salam de nia siboso lo tanu nimatekesidiado nia dodiao o Yesus wipipiricaya ona yangoduka.</s>
     </seg>
     <seg type="verse" id="b.1TH.5.27">
      <s id="b.1TH.5.27.1">De ngohi togolo nginika bilasu o Jouka nijaji la o surati manena asa niabaca o nyawa ipipiricaya ona yangoduka.</s>
     </seg>
     <seg type="verse" id="b.1TH.5.28">
      <s id="b.1TH.5.28.1">Ngohi togolo tanu to ngone nanga Jou Yesus Kristus asa Awi laha foloi wodogo ngini ningoduka.</s>
      <s id="b.1TH.5.28.2">Ngohi Paulus O Korintus ma kotaka</s>
     </seg>
    </div>
   </div>
   <div type="book" id="b.2TH">
    <div type="chapter" id="b.2TH.1">
     <seg type="verse" id="b.2TH.1.1">
      <s id="b.2TH.1.1.1">Ngini o gogobu kadoka o Tesalonikaka, o Baba Gikimoi de o Jou Yesus Kristus manga nyawa ipipiricaya.</s>
      <s id="b.2TH.1.1.2">Ngomi, Paulus, de Silwanus, de lo Timotius o surati manena minisidingo nginika.</s>
     </seg>
     <seg type="verse" id="b.2TH.1.2">
      <s id="b.2TH.1.2.1">Ngomi migolo o Gikimoi nanga Baba de o Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
     </seg>
     <seg type="verse" id="b.2TH.1.3">
      <s id="b.2TH.1.3.1">Mia dodiao nipipiricaya, ma orasi mia sumbayang miatide, de ma ngale ngini de mia sumbayang qangodu ma rabaka kanaga mitemo, "Ya, Jou!</s>
      <s id="b.2TH.1.3.2">Ani laha ka ilamo poli."</s>
      <s id="b.2TH.1.3.3">De ngomi mia sukuru gena itiai de itero, sababu ngini gena o Jou Yesus niwipiricaya foloisi qaputuru de lo ngini nia oho ma rabaka foloisi nimatekedodara moi de moika.</s>
     </seg>
     <seg type="verse" id="b.2TH.1.4">
      <s id="b.2TH.1.4.1">Sidago ngomi lo to ngini nia ronga misilamo o gogobu moi-moi o Gikimoi iwipipiricayaka.</s>
      <s id="b.2TH.1.4.2">De komagena lo asa miasingangasu onaka igogou ngaroko o orasi isigeto-geto ngini o nyawa nisangisara de o susa niamake, duma magena ngini asa niamoku de ka o Jou Yesus niwipiricaya qaputuru.</s>
     </seg>
     <seg type="verse" id="b.2TH.1.5">
      <s id="b.2TH.1.5.1">Mia dodiao nipipiricaya, ngini nisangisara duma o Jou Yesus niwipiricaya qaputurusi gena, inasinako de inasikelelo ngoneka igogou done asa o Gikimoi o nyawa yangodu manga dorou de manga loha ma sopo lo wafanggali itotiai.</s>
      <s id="b.2TH.1.5.2">De komagena lo ngini nisangisara sababu o orasi manena o Gikimoi niwisimaha la Una winipareta gena, ma ngale o orasi ma simaka done asa o nyawa yangodu manga simaka o Gikimoi wositatapu gena igogou ngini nia sininga itiai de itero, so bilasu ngini niwosa to Una Awi pareta ma rabaka.</s>
     </seg>
     <seg type="verse" id="b.2TH.1.6">
      <s id="b.2TH.1.6.1">O Gikimoi asa o nyawa yangodu manga dorou de manga loha ma sopo wafanggali itotiai.</s>
      <s id="b.2TH.1.6.2">Sababu Una asa o bi moi-moi itotiai gena waaka, so nakoso o nyawa asa inisisangisara nginika, de Una lo bilasu wasisangisara onaka.</s>
     </seg>
     <seg type="verse" id="b.2TH.1.7">
      <s id="b.2TH.1.7.1">De lo nakoso ngini la kanaga o nyawa inisisangisaraka, de nginika gena bilasu Una winifanggali de o loha, so komagena ngini de ngomi lo asa nanga sangisara gena wositogu.</s>
      <s id="b.2TH.1.7.2">De Awi fanggali nginika, magena Una wanako gena igogou qaloha de itiaika.</s>
      <s id="b.2TH.1.7.3">O Gikimoi asa o nyawa yangodu manga dorou de manga loha ma sopo wafanggali itotiai, ma orasika done o Jou Yesus wisimane o sorogaka de Una wouti wokahuku, Una dede o malaikat ikokuasa lo so kanaga de o uku ma sora yasigilolino.</s>
     </seg>
     <seg type="verse" id="b.2TH.1.8">
      <s id="b.2TH.1.8.1">So kagena de o Jou Yesus manga dorou ma sopo wafanggalika de o sangisara o nyawa nagoona la o Gikimoi iwihoromatiwa de lo o habari qaloloha ma ngale o Jou Yesus gena yosigisewa.</s>
     </seg>
     <seg type="verse" id="b.2TH.1.9">
      <s id="b.2TH.1.9.1">Komagena ona magegena asa manga sopo ma dagali itotiai yamake so yasangisara ma bati lo ihiwa.</s>
      <s id="b.2TH.1.9.2">Ena gena, o Jou Awi simaka ona magena asa watinga de to Una Awi kuasa isisiru-siru ma leto gena yakelelo kawa.</s>
     </seg>
     <seg type="verse" id="b.2TH.1.10">
      <s id="b.2TH.1.10.1">O bi moi-moi qangodu magegena done asa o Gikimoi waaka ma orasi o Jou Yesus asa wahino kali.</s>
      <s id="b.2TH.1.10.2">Una asa wahino kali la ma ngale Awi ronga isilamo de lo o bi moi-moi qaloloha ma ngale Unaka foloi isibicara, sababu Una o loha moi-moi qangodu waakaka ma ngale o nyawa nagoona bato bilasu iwipiricaya Unaka.</s>
      <s id="b.2TH.1.10.3">Komagena ngini lo niwosa to ona magegena manga sidongirabaka, sababu o moi-moi ma ngale Una minisingongangasu gena ngini niopiricayaka.</s>
     </seg>
     <seg type="verse" id="b.2TH.1.11">
      <s id="b.2TH.1.11.1">La ma ngale o Yesus Awi ronga aku isilamo komagena, so ngomi lo o orasi isigeto-geto asa mia sumbayang miatide o Gikimoika.</s>
      <s id="b.2TH.1.11.2">So ma ngale ngini gena migolo nanga Gikimoika, tanu Una magena asa waaka so bilasu ngini nidadi maro to Una Awi nyawa la kanaga Awi dupa gena niaaka.</s>
      <s id="b.2TH.1.11.3">Komagena so o Gikimoi Awi kuasa asa ngini inisiputuru la nia edekati ma rabaka ma ngale o loha niaaka gena, moi-moi qangodu aku niaaka.</s>
      <s id="b.2TH.1.11.4">De lo winisiputuru la kiaka o manara moi-moi qaloloha gena aku niaaka, sababu o Yesus niwipiricayaka.</s>
     </seg>
     <seg type="verse" id="b.2TH.1.12">
      <s id="b.2TH.1.12.1">Ngomi mia sumbayang ka komagenaka, la ma ngale nanga Gikimoi de o Jou Yesus Kristus gena ngini o laha inihikeka, so nanga Jou Yesus to Una Awi ronga aku isilamo de lo ma ngale Una aku ngini nia ronga lo wosilamo.</s>
     </seg>
    </div>
    <div type="chapter" id="b.2TH.2">
     <seg type="verse" id="b.2TH.2.1">
      <s id="b.2TH.2.1.1">So mia dodiao nipipiricaya, igogou done asa nanga Jou Yesus Kristus wahino kali, de ngone inangodu asa o Gikimoi wonatolomu la pogoge dede Una.</s>
     </seg>
     <seg type="verse" id="b.2TH.2.2">
      <s id="b.2TH.2.2.1">Duma nakoso kanaga o habari itemo la o Jou Yesus Awi hino ma wange gena imasidiadoka, ngomi migolo nginika la upa he cai-cai nisawangi de nia sininga ma rabaka iruwahe, ngaroko o nyawa itemo o habari magena igogou o Gurumi Qatetebi womisingangasu qabolo ngomika, eko itemo ngomi masirete misibicara qaboloka, eko itemo ngomi o surati ma rabaka mialefo lo qaboloka.</s>
     </seg>
     <seg type="verse" id="b.2TH.2.3">
      <s id="b.2TH.2.3.1">O habari maro komagena o nyawa inikulai nginika, gena upa niomaha-maha.</s>
      <s id="b.2TH.2.3.2">O Jou Yesus Awi hino ma wange gena asa yaadoka, cawali o orasi ma simaka done o nyawa yadala o Gikimoi iwiholu gena asa pakelelo qaboloka, de lo nako o nyawa moi de kanaga o dorou waaka imatero maro to una awi ake de awi ino, una magena o Gikimoi lo wisikelelo iqomaka.</s>
      <s id="b.2TH.2.3.3">O nyawa una magena igogou done o Jou Yesus asa o narakaka wiumo so wisisa.</s>
     </seg>
     <seg type="verse" id="b.2TH.2.4">
      <s id="b.2TH.2.4.1">Sababu una magena asa o Gikimoika wilawangi de lo womacaralamo sidago wotemo una wolamo maro o giki womatengo, so una foloisi womasilamo de womasitetero koloko o nyawa manga giki de manga moi-moi yasusuba.</s>
      <s id="b.2TH.2.4.2">So komagena una asa o Gikimoi Awi Tahu ilalamoka o Yerusalem ma kotaka wowosa de kagena womatamiye, so womasilamo de o nyawa yadadala manga simaka wokulai de wotemo una masirete igogou o Gikimoi.</s>
     </seg>
     <seg type="verse" id="b.2TH.2.5">
      <s id="b.2TH.2.5.1">De ngohi tanako igogou ngini aku niosininga ma orasi ngohi kagenasi nginika, de o moi-moi qangodu iqoma talelefoka gena ngohi tosingangasu nginika tosidadu-dadu.</s>
     </seg>
     <seg type="verse" id="b.2TH.2.6">
      <s id="b.2TH.2.6.1">De ngini lo nianako o nyawa awi dorou ilalamo una magena iwisimaha waasi, ma ngale ma orasi o Gikimoi wositatapuka, de o Gikimoi masirete done o nyawa de awi dorou ilalamo una magena asa iwisimane la powikelelo.</s>
     </seg>
     <seg type="verse" id="b.2TH.2.7">
      <s id="b.2TH.2.7.1">So ngaroko o Iblis waaka wosipongoka so o nyawa asa o Gikimoi Awi demo yaholuka, duma o orasi manena o kuasa ma somoa moili yasimahawa, so ma ngale o nyawa ma dorou una magena o Gikimoi upasi iwisimane de lo wisimaha waasi ma bati o kuasa ma somoa magena o Gikimoi wasisa kasi.</s>
     </seg>
     <seg type="verse" id="b.2TH.2.8">
      <s id="b.2TH.2.8.1">O orasi magena de asa o nyawa ma dorou de lo o Gikimoi Awi demo wahoholu gena o Gikimoi iwisimane.</s>
      <s id="b.2TH.2.8.2">De o nyawa ma dorou una magena witooma de ka cawali o Jou Yesus Awi sulo so ka o demo o dola moi de witoomaka, de o orasi magenaka Una wahino de Awi muliaka la ma ngale o nyawa ma dorou una magena awi buturu lo isisaka.</s>
     </seg>
     <seg type="verse" id="b.2TH.2.9">
      <s id="b.2TH.2.9.1">O Jou Yesus asa o nyawa ma dorou magena wosulo witooma, sababu o nyawa una magena wahino de o Iblis ma kuasa ilalamo wisiputuru.</s>
      <s id="b.2TH.2.9.2">De una aku waaka o nonako ihahairani la awi kuasa o bi nyawaka wasikelelo, de lo wokulai de wotemo magena o Gikimoi iwisulo so una aku waaka.</s>
     </seg>
     <seg type="verse" id="b.2TH.2.10">
      <s id="b.2TH.2.10.1">So o nyawa ma dorou una magena de awi manara qatotorou asa ona o nyawa dede o Gikimoi imakitingaka la foloisi wakulai.</s>
      <s id="b.2TH.2.10.2">Sababu ona magena asa o demo itotiai de itetero gena yodupa kawa yacoho la ona upa yasisalamati.</s>
     </seg>
     <seg type="verse" id="b.2TH.2.11">
      <s id="b.2TH.2.11.1">Komagena so o Gikimoi Awi kuasa asa wasulo la onaka yasihaga, sidago lo o moi-moi o nyawa ma dorou wakokulai gena asa ona yopiricayaka.</s>
     </seg>
     <seg type="verse" id="b.2TH.2.12">
      <s id="b.2TH.2.12.1">La ma ngale o nyawa, ona magena o demo itotiai de itetero gena yoholu yapiricaya de lo manga sininga ma rabaka isisanangi la o moi-moi qatotorou ka yaaka, ona magena yangodu asa manga dorou ma sopo o Gikimoi wahiri gena igogou bilasu yasifanggali de lo o dorou.</s>
     </seg>
     <seg type="verse" id="b.2TH.2.13">
      <s id="b.2TH.2.13.1">Mia dodiao nipipiricaya de kanaga o Jou Yesus winidododaraka, ma orasi mia sumbayang miatide, de ma ngale ngini de mia sumbayang qangodu ma rabaka kanaga mitemo, "Ya, Jou!</s>
      <s id="b.2TH.2.13.2">Ani laha ka ilamo poli."</s>
      <s id="b.2TH.2.13.3">Sababu ngini gena iqoqoma o dunia wosidadi waasi, de o Gikimoi asa winihiri la o orasi ma simaka ma ngale de o Gurumi Qatetebi ma kuasa nia sininga qatebi de lo o dodoto itotiai niopiricaya, so ngini asa nisalamatika.</s>
     </seg>
     <seg type="verse" id="b.2TH.2.14">
      <s id="b.2TH.2.14.1">De ma orasi ngomi o habari qaloloha minisihabarika, o Gikimoi ngini winiaso la komagena lo nanga Jou Yesus Kristus Awi mulia gena dede nginika.</s>
     </seg>
     <seg type="verse" id="b.2TH.2.15">
      <s id="b.2TH.2.15.1">Mutuwade mia dodiao nipipiricaya, ngini bilasu niopiricaya de nimasigocoho qaputuru o dodoto itotiai kiaka ngomi minidotoka, bai o dodoto misibobicaraka bai lo o dodoto mialelefoka.</s>
     </seg>
     <seg type="verse" id="b.2TH.2.17">
      <s id="b.2TH.2.17.1">So ngomi migolo tanu nanga Jou Yesus Kristus Una masirete de o Gikimoi nanga Baba asa nia sininga isiputuruli de lo iniriwoli, la ngini o moi-moi qaloloha qangodu aku niaaka de nisibicara.</s>
      <s id="b.2TH.2.17.2">Sababu o Jou Yesus asa ngone wonadodara, de nanga sininga wosiputuru, de lo Awi laha ngone wonahikeka la aku nanga ngongano foloi qaputuru.</s>
     </seg>
    </div>
    <div type="chapter" id="b.2TH.3">
     <seg type="verse" id="b.2TH.3.1">
      <s id="b.2TH.3.1.1">Mia dodiao nipipiricaya, ngohi ai demo ma binukali talefo de tinigolo tanu ma ngale ngomi gena ngini asa nia sumbayang niatide o Gikimoika, la itekawa de o nyawa foloisi yadala o habari ma ngale o Jou Yesus asa yoise de lo yopiricaya, maro ngini lo niopiricaya iqomaka.</s>
     </seg>
     <seg type="verse" id="b.2TH.3.2">
      <s id="b.2TH.3.2.1">De lo tanu ma ngale ngomili asa ngini nia gogolo o Gikimoika la ngomi womiriwo ma ngale o nyawa ma dorou ona magena manga sidongirabano aku ngomi womisisupu.</s>
      <s id="b.2TH.3.2.2">Sababu kanaga o nyawa yangodu waasi asa o habari ma ngale o Jou Yesus gena yopiricaya.</s>
     </seg>
     <seg type="verse" id="b.2TH.3.3">
      <s id="b.2TH.3.3.1">Duma o Jou Yesus Una magena maro o kia ngone aku powipiricaya, so aku lo panako igogou Una asa nia sininga wosiputuru de lo winijaga ngini la o nyawa awi dorou ilalamo upa winidahe.</s>
     </seg>
     <seg type="verse" id="b.2TH.3.4">
      <s id="b.2TH.3.4.1">De lo ngomi aku mianako, sababu o Jou asa winiriwo ngini, so igogou ngini gena o moi-moi qangodu o kia ngomi minisuloka o orasi manena niaakaka de lo ngini niaaka he nimatogu kawa.</s>
     </seg>
     <seg type="verse" id="b.2TH.3.5">
      <s id="b.2TH.3.5.1">Komagena so ngomi migolo tanu o Jou asa winidoto la nia sininga ma rabaka aku nianako igogou o Gikimoi gena winidodara nginika de lo nianako maro ma Kristus so o sangisara lo ngini niamoku de nia sabari ka ilamo.</s>
     </seg>
     <seg type="verse" id="b.2TH.3.6">
      <s id="b.2TH.3.6.1">Mia dodiao nipipiricaya, ngomi de o Jou Yesus Kristus Awi kuasa asa minisulo ngini, la bilasu ngini lo niaholu o dodiao yangodu o Jou wipipiricaya de nakoso ona magena ibusengi so yomanarawa de ma ngale o dodoto itotiai so ngomi minidotoka gena iholu yaaka.</s>
     </seg>
     <seg type="verse" id="b.2TH.3.7">
      <s id="b.2TH.3.7.1">Komagena asa ngomi minisulo, sababu ngini masirete nianako, ma orasi ngomi kagenasi nginika, de ngomi upa mibobusengi de mimomanarawa.</s>
      <s id="b.2TH.3.7.2">So maro o moi-moi ngomi miaakaka, komagena lo bilasu ngini niaaka.</s>
     </seg>
     <seg type="verse" id="b.2TH.3.8">
      <s id="b.2TH.3.8.1">Komagena lo nakoso ngomi o nyawa manga ino miafangu waasi, gena upasi ngomi miaoqo.</s>
      <s id="b.2TH.3.8.2">Duma ngomi gena mia manara foloi ilamo de qatubuso, sababu mimanara gena o putu de o wange ma ngale upa lo nginika eko nagoona nagaka de o pipi migolo.</s>
     </seg>
     <seg type="verse" id="b.2TH.3.9">
      <s id="b.2TH.3.9.1">Nakoso ngomi o pipi migolo nginika gena, qadoohawa de isalawa.</s>
      <s id="b.2TH.3.9.2">Duma upa ngomi migolo, sababu ngomi mia edekati maro o kia moi-moi ngomi miaaka de miamanara komagena bilasu lo ngini niaaka.</s>
     </seg>
     <seg type="verse" id="b.2TH.3.10">
      <s id="b.2TH.3.10.1">De komagena asa ngomi minisulo, sababu ma orasi ngomi kagenasi nginika, de ngomi asa minisulo nakoso ngini o nyawa moi la woholu womanara, de una magena bilasu upa ngini niwisimaha wooqo.</s>
     </seg>
     <seg type="verse" id="b.2TH.3.11">
      <s id="b.2TH.3.11.1">De ngomi o habari miise gena ngini nimuruo naga nibusengi so nimanarawa so o manara moi lo niaakawa, de ka cawali o nyawa manga aturu moi-moika kanaga ngini lo nicapu.</s>
     </seg>
     <seg type="verse" id="b.2TH.3.12">
      <s id="b.2TH.3.12.1">Nanga dodiao yomomanarawa de o Jou Yesus Kristus iwipiricayaka, ona magenaka ngomi misulo de miagegego la ona bilasu manga edekati gena imakadame de o nyawa yangodu de lo yomanara ma ngale manga oho masirete isidailako.</s>
     </seg>
     <seg type="verse" id="b.2TH.3.13">
      <s id="b.2TH.3.13.1">De ngini mia dodiao ningodu nipipiricayaka, upa sidago nia sininga qaceke so o moi-moi itotiai gena he niodupa kawa niaaka.</s>
     </seg>
     <seg type="verse" id="b.2TH.3.14">
      <s id="b.2TH.3.14.1">Nakoso o dodiao moi la womomanarawa o moi-moi iqoqoma ngomi mialefoka gena woholu wosigise, una magena bilasu ngini o nyawa yadadala manga simaka de nisingangasu la ona yanako.</s>
      <s id="b.2TH.3.14.2">Ma ngale upa he iwidodiaoli, so wanako una asa de awi maqeka.</s>
     </seg>
     <seg type="verse" id="b.2TH.3.15">
      <s id="b.2TH.3.15.1">De upa nia sininga ma rabaka itemo una magena ngini niwilawangi, duma ngini bilasu una magenaka niwiaka maro nia dodiao moi la niwisidapano.</s>
     </seg>
     <seg type="verse" id="b.2TH.3.16">
      <s id="b.2TH.3.16.1">Ngomi migolo tanu o Jou Yesuska, o sanangi wonahihike, Una masirete asa winiriwo ngini, so ngini lo o orasi isigeto-geto asa nia sininga foloi isanangi.</s>
      <s id="b.2TH.3.16.2">De lo migolo tanu o Jou kanaga wogogesi dede ngini ningoduka.</s>
     </seg>
     <seg type="verse" id="b.2TH.3.17">
      <s id="b.2TH.3.17.1">De maro ai surati moi-moi qangodu gena ngohi, Paulus, de ai gia masirete tosilefo: ai salam tosidingo nginika.</s>
      <s id="b.2TH.3.17.2">La komagena ngini aku nianako o surati ma demo manena igogou ngohi masirete, ngaroko de ai gia masirete tosilefowa, duma ngohi asa tosidingoka.</s>
     </seg>
     <seg type="verse" id="b.2TH.3.18">
      <s id="b.2TH.3.18.1">Ngohi togolo tanu to ngone nanga Jou Yesus Kristus asa Awi laha foloi wodogo ngini ningoduka.</s>
      <s id="b.2TH.3.18.2">Ngohi Paulus O Korintus ma kotaka</s>
     </seg>
    </div>
   </div>
   <div type="book" id="b.1TI">
    <div type="chapter" id="b.1TI.1">
     <seg type="verse" id="b.1TI.1.1">
      <s id="b.1TI.1.1.1">Timotius tonisiboboso.</s>
      <s id="b.1TI.1.1.2">Ngohi, Paulus, o surati tolelefo gena o Yesus Kristus Awi sosulo.</s>
      <s id="b.1TI.1.1.3">Ngohi manena o sosulo moi o Gikimoi, Una magena ngone wonasisalamatika, de o Yesus Kristus isitatapuka.</s>
      <s id="b.1TI.1.1.4">O Yesus Kristus Una magena powingongongano Una asa wahino kali o duniaka de waaka o kia moi-moi qangodu ngone pododamaha.</s>
     </seg>
     <seg type="verse" id="b.1TI.1.2">
      <s id="b.1TI.1.2.1">O surati manena tolefo ngonaka maro ai ngopa masirete tonisiboboso.</s>
      <s id="b.1TI.1.2.2">Sababu maro o ngopa moi awi rohe ma sihino ma babano, so to ngona ani piricaya lo ma sihino ngohino, ma orasi o habari qaloloha tonisingangasu ngonaka.</s>
      <s id="b.1TI.1.2.3">Ngohi togolo o Gikimoi nanga Baba de o Yesus Kristus to ngone nanga Jou tanu inidogo ngonaka o laha de o galusiri ifoloi, la ani sininga yaaka so foloisi isanangi.</s>
     </seg>
     <seg type="verse" id="b.1TI.1.3">
      <s id="b.1TI.1.3.1">Ma orasi ngohi he tomajobo o Makedonia ma daeraka de ngohi tonibaja de togolo qabolo ngonaka, ngona bilasu nogogesi o Efesus ma kotaka.</s>
      <s id="b.1TI.1.3.2">La nasulo o nyawa yamuruo naga o bi dodoto ikokulai gena o nyawaka bilasu upa he yadoto.</s>
     </seg>
     <seg type="verse" id="b.1TI.1.4">
      <s id="b.1TI.1.4.1">De lo nadedemo upa ona yodupa isigise o dodoto ma jarita ifufuma de o ete manga sihino gena ma jarita itogu-toguwa, sababu o nyawa maro ona komagena yodupawa ngone panako o Gikimoi Awi habari qaloloha popiricaya.</s>
      <s id="b.1TI.1.4.2">Duma o jarita ifufuma magena ona yodupa isigise de ma duuruka asa ona masirete imatekesiholu.</s>
     </seg>
     <seg type="verse" id="b.1TI.1.5">
      <s id="b.1TI.1.5.1">Bilasu nasulo komagena, so ona asa manga sininga ibolowo de ka yaaka o manara kia ona yanako magena itiai de lo yopiricaya igogou o dodoto itotiai, la de manga manara komagena aku ona lo yadodara o bi nyawaka.</s>
     </seg>
     <seg type="verse" id="b.1TI.1.6">
      <s id="b.1TI.1.6.1">Duma o moi-moi qangodu magegena ona yatilakuka so ka cawali isibicara o moi-moi ma faida ihihiwa.</s>
     </seg>
     <seg type="verse" id="b.1TI.1.7">
      <s id="b.1TI.1.7.1">Ngaroko o Gikimoi Awi bobita o Musa wolelefoka gena ona de manga barani yodupa yadoto o nyawaka, duma ona manga dodoto de manga demo-demo gena ona masirete lo ma ngale isihoda waasi.</s>
     </seg>
     <seg type="verse" id="b.1TI.1.8">
      <s id="b.1TI.1.8.1">Ngone panakoka o Gikimoi Awi bobita o Musa wolelefo magena qaloha, nakoso o bobita magena paaka itotiai.</s>
     </seg>
     <seg type="verse" id="b.1TI.1.9">
      <s id="b.1TI.1.9.1">De magena paaka itotiai nakoso ngone lo panako upa o bobita moi-moi magena o Gikimoi waaka ma ngale o nyawa manga sininga itiai Unaka, duma waaka ma ngale o bi nyawa qatotorou, maro o nyawa ona manena: Ona o Gikimoi Awi bobita yatotilaku de iholu Una wisigise, de ona Una iwihoromatiwa de ona cawali o dorou gena yodupa yaaka.</s>
      <s id="b.1TI.1.9.2">Komagena so ona Una wadudupawa de ona manga agama ihihiwa, de ona manga baba de manga awa de lo o nyawa ma somoa yatotooma.</s>
     </seg>
     <seg type="verse" id="b.1TI.1.10">
      <s id="b.1TI.1.10.1">De lo ona de manga nyafusu ma dorou de yanau de yanau imasikiidu, de ona o nyawa yatosi la yasiija maro o gilalo, de ona yatotodamatoko, de lo ona manga sasi isigoguule.</s>
      <s id="b.1TI.1.10.2">O demo magena o Gikimoi waaka ma ngale ona magena yaaaka o moi-moi o kia bato imaterowa de o dodoto itotiai.</s>
     </seg>
     <seg type="verse" id="b.1TI.1.11">
      <s id="b.1TI.1.11.1">Sababu o demo itotiai magena imatero de o habari qaloloha inadotoka.</s>
      <s id="b.1TI.1.11.2">O habari magena o Gikimoi woihike o haku ngohika la tosihabari.</s>
      <s id="b.1TI.1.11.3">So ngone o Gikimoi Awi laha de Awi mulia gena posilamo.</s>
     </seg>
     <seg type="verse" id="b.1TI.1.12">
      <s id="b.1TI.1.12.1">Ngohi o Paulus tosumbayang to ngone nanga Jou Yesus Kristuska, "Ya, Jou!</s>
      <s id="b.1TI.1.12.2">Ani laha ka ilamo poli."</s>
      <s id="b.1TI.1.12.3">Una o buturu woihike ngohika sidago o habari qaloloha aku tosihabari, sababu Una woipiricaya ngohi, so woitide la o bi nyawa aku taleleani.</s>
     </seg>
     <seg type="verse" id="b.1TI.1.13">
      <s id="b.1TI.1.13.1">Ngaroko, iqoqoma ngohi manena o Jou Yesus Awi ronga ma dorou togaka, de Awi nyawa wipipiricaya tasisangisara, de Una masirete lo towisicekeka.</s>
      <s id="b.1TI.1.13.2">Sababu o orasi magena ngohi towipiricaya waasi so tanakowa o kia ngohi taaaka magena o Gikimoi towilawangi, so ma Kristus ngohi woigalusiri.</s>
     </seg>
     <seg type="verse" id="b.1TI.1.14">
      <s id="b.1TI.1.14.1">So ngaroko ai dorou gena ilamo, duma nanga Jou Gikimoi Awi laha foloi ilamo ngohika, sidago o orasi manena ngohi o Yesus Kristus towipiricaya qaboloka.</s>
      <s id="b.1TI.1.14.2">De idodooha Una o bi nyawaka wadodara, komagena ngohi lo o bi nyawa tadodara.</s>
     </seg>
     <seg type="verse" id="b.1TI.1.15">
      <s id="b.1TI.1.15.1">O demo maro ma duuruka manena, gena igogou so bilasu o nyawa inangodu paqehe qaloha: "O Yesus Kristus wahino o dunia ma qokuka la o bi nyawa de manga dorouka wasisalamati."</s>
      <s id="b.1TI.1.15.2">De o bi nyawa yangodu manga sidongirabaka ngohi foloisi ai dorou ilamo.</s>
     </seg>
     <seg type="verse" id="b.1TI.1.16">
      <s id="b.1TI.1.16.1">Ngaroko ngohi ai dorou ilamo dede o bi nyawa ma somoa, duma o Yesus Kristus Awi sabari woisidumu ngohika, so aku Una Awi galusiri tamake de woisisalamatika.</s>
      <s id="b.1TI.1.16.2">De Una Awi sabari woisidumu ngohika, la igogou Awi sabari ilamo o nyawaka gena wasikelelo ma ngale o nyawa nagoona done asa wipiricaya o Yesus Kristuska, gena yamake o oho ka sidutu ikakali.</s>
     </seg>
     <seg type="verse" id="b.1TI.1.17">
      <s id="b.1TI.1.17.1">Eh, Gikimoi!</s>
      <s id="b.1TI.1.17.2">Una o Kolano moi so Awi pareta ma dodogu ihiwa.</s>
      <s id="b.1TI.1.17.3">De Una magenaka ngohi togolo tanu o nyawa yangodu asa Una magena iwihoromati de lo Awi ronga isilamo ma bati lo ihiwa.</s>
      <s id="b.1TI.1.17.4">Una powikokelelowa, Una ka sidutu ikakali.</s>
      <s id="b.1TI.1.17.5">De cawali Una o Gikimoi womatetengo de wotetero bai!</s>
      <s id="b.1TI.1.17.6">Amin.</s>
     </seg>
     <seg type="verse" id="b.1TI.1.18">
      <s id="b.1TI.1.18.1">Timotius, ngona maro ai ngopa masirete.</s>
      <s id="b.1TI.1.18.2">Ngohi maro o bobareta de awi prajurit moi, so tonisidumu la to ngohi ai beseso iqoma talelefoka bilasu nodedemo, so o bi dodoto ikokulai gena o nyawaka upa he yadoto.</s>
      <s id="b.1TI.1.18.3">Nososininga o nabi isingangasu iqomaka ma ngale ngona gena nihirika la ma Kristus nowileleani.</s>
      <s id="b.1TI.1.18.4">De o nabi manga demo gena o orasi manena nososininga la aku ani sininga isiputuru, so maro o prajurit moi ngona de o dodoto itotiai naaho la notagi nakudoti ani lawangi, ena gena o guru ikokulai.</s>
     </seg>
     <seg type="verse" id="b.1TI.1.19">
      <s id="b.1TI.1.19.1">Ani kudoti ma rabaka gena bilasu nopiricaya qaputuru o dodoto itotiaika de naaka bato o kia ngona nanako igogou magena itiai.</s>
      <s id="b.1TI.1.19.2">Kanaga o nyawa yamuruo naga iholu yaaka o kia bato ona yanako igogou magena itiai, de ka yopiricaya o dodoto ikokulaika.</s>
      <s id="b.1TI.1.19.3">So komagena manga piricaya itotiai isisaka, maro o deru ilalamo moi o teoku qalutu so isisaka.</s>
     </seg>
     <seg type="verse" id="b.1TI.1.20">
      <s id="b.1TI.1.20.1">O nyawa ona magena manga dongirabaka kanaga o Himeneus de o Aleksander.</s>
      <s id="b.1TI.1.20.2">Ona magena ngohi tahikeka o Ibliska la ona wasisangisara, so ona magena bilasu imatogu o Gikimoi o ronga ma dorou iwigaka.</s>
     </seg>
    </div>
    <div type="chapter" id="b.1TI.2">
     <seg type="verse" id="b.1TI.2.1">
      <s id="b.1TI.2.1.1">Ngohi ma noma-noma tabaja de tabeseso o nyawa o Jou Yesus iwipipiricayaka, ma ngale o nyawa yangodu bilasu manga sumbayang de manga sukuru yatide o Gikimoika de lo ona manga gogolo isibicara Unaka.</s>
     </seg>
     <seg type="verse" id="b.1TI.2.2">
      <s id="b.1TI.2.2.1">Ma boboloi yosumbayang ma ngale o bi kolano de o bi nyawa ma binuka ipopareta.</s>
      <s id="b.1TI.2.2.2">La nakoso ngone de nanga sininga igogou paaka itotiai maro kia o Gikimoi wodudupa de o nyawa aku yahoromati, de ngone nanga oho ma rabaka isanangi de isohi.</s>
     </seg>
     <seg type="verse" id="b.1TI.2.3">
      <s id="b.1TI.2.3.1">Nakoso nanga sumbayang ma ngale o nyawa yangodu gena, qaloha de iwisisanangi o Gikimoi, gena to ngone nanga Salamati,</s>
     </seg>
     <seg type="verse" id="b.1TI.2.4">
      <s id="b.1TI.2.4.1">sababu Awi edekati o nyawa yangodu wasisalamati.</s>
      <s id="b.1TI.2.4.2">De Una Awi edekati lo o nyawa yangodu yanako o dodoto itotiai.</s>
     </seg>
     <seg type="verse" id="b.1TI.2.5">
      <s id="b.1TI.2.5.1">Sababu o nyawa yangodu gena manga Gikimoi ka womatengo, de ka cawali o nyawa womatengo wodadi Awi dagali ma ngale o nyawa yangodu, Una magena o Yesus Kristus de Una masirete lo o nyawa moi.</s>
     </seg>
     <seg type="verse" id="b.1TI.2.6">
      <s id="b.1TI.2.6.1">De Una Awi rohe wahike isone la ma ngale wodadi o nyawa yangodu manga dagali.</s>
      <s id="b.1TI.2.6.2">De komagena o orasi isitatapu iqomaka magena yaadoka, la asa inasikelelo o Gikimoi Awi dupa gena o nyawa yangodu wasisalamati.</s>
     </seg>
     <seg type="verse" id="b.1TI.2.7">
      <s id="b.1TI.2.7.1">Ma ngale o habari magegena so ngohi isitatapu todadi o sosulo moi la totagi tosihabari, la o kia ngohi totetemo gena itero de tinikulaiwa.</s>
      <s id="b.1TI.2.7.2">Komagena ngohi bilasu tasihabari o habari itotiai o Yahudika ma nyawa yasowo, la ona magena lo bilasu yopiricaya.</s>
     </seg>
     <seg type="verse" id="b.1TI.2.8">
      <s id="b.1TI.2.8.1">Mutuwade ngohi todupa o riho kiaka bato o nyawa o Jou Yesus wipiricayaka so imatotolomuka, o bi nyawa yanau gena yodupa o Gikimoika manga sumbayang yatide.</s>
      <s id="b.1TI.2.8.2">Yanau ona magena bilasu manga sininga ma rabaka o dorou ihiwa, de aku manga gia yatide la yosumbayang Unaka, de ona manga doosa moi lo ihiwa o nyawaka de lo yongongano Una asa manga sumbayang magena wasango.</s>
     </seg>
     <seg type="verse" id="b.1TI.2.9">
      <s id="b.1TI.2.9.1">De lo ngohi todupa o bi ngopeqeka manga manara qaloha.</s>
      <s id="b.1TI.2.9.2">So upa imasipake o baju qaloloha la yanau ona foloi yadupa, duma bilasu imasipake o baju itotiai la o nyawa aku yahoromati onaka.</s>
      <s id="b.1TI.2.9.3">So upa sidago manga baju ma ija ihahali-hali, de manga hutu yaaka qaloha poli, de lo manga guule de manga ngati-ngati o guraci eko o mutiara imasipake la manga edekati yanau asa ka ona yadupa.</s>
     </seg>
     <seg type="verse" id="b.1TI.2.10">
      <s id="b.1TI.2.10.1">Duma maro o nyawa yodupa yosumbayang o Gikimoika komagena, ona magena lo bilasu manga manara qaloha de itiai.</s>
      <s id="b.1TI.2.10.2">La manga edekati o moi-moi magena yaaka itotiai so o nyawa ma somoa lo asa yodupa o Gikimoi iwimote.</s>
     </seg>
     <seg type="verse" id="b.1TI.2.11">
      <s id="b.1TI.2.11.1">O bi ngopeqeka gena bilasu manga sigogise qaloha de yomarihi-rihi la yomadoto.</s>
     </seg>
     <seg type="verse" id="b.1TI.2.12">
      <s id="b.1TI.2.12.1">Ngohi tasimahawa o ngopeqeka moi de modoto o nyawa ipipiricayaka eko lo yanau mapareta, duma bilasu momarihi-rihi de mosigise bato.</s>
     </seg>
     <seg type="verse" id="b.1TI.2.13">
      <s id="b.1TI.2.13.1">Sababu o Adam wisidadi iqoma kasi, qabolo de asa ongo Hawa kali.</s>
     </seg>
     <seg type="verse" id="b.1TI.2.14">
      <s id="b.1TI.2.14.1">De lo o Adam gena wisowo, duma o Iblis o ngopeqeka muna magena mikulai de o Gikimoi Awi beseso he mamote kawa so o dorouku moturaka.</s>
     </seg>
     <seg type="verse" id="b.1TI.2.15">
      <s id="b.1TI.2.15.1">Ngaroko o dorouku moturaka, duma o bi ngopeqeka bilasu o ngopa yasibuo de lo ona aku isalamati, nakoso ona imanara yokaeli, de ma Kristuska iwipiricaya qaputuru, de o bi nyawa ma somoaka yadodara, de manga gogoho ibolowo de lo imabaju imasidodiahi ma ngale o nyawa lo aku yahoromati.</s>
     </seg>
    </div>
    <div type="chapter" id="b.1TI.3">
     <seg type="verse" id="b.1TI.3.1">
      <s id="b.1TI.3.1.1">O demo ma duuruka manena, gena o nyawa inangodu bilasu paqehe qaloha: "Nakoso o nyawa la yodupa yoleleani maro o nyawa ipipiricaya manga bobareta moi, o manara yodudupa gena kanaga o manara moi ma faida foloisi ilamo."</s>
     </seg>
     <seg type="verse" id="b.1TI.3.2">
      <s id="b.1TI.3.2.1">So o bobareta moi bilasu awi moi-moi waaaka ma rabaka gena o nyawa lo yaakuwa iwikalaki.</s>
      <s id="b.1TI.3.2.2">Komagena una bilasu ma peqeka ka momatengo de upa o ngopeqeka ma somoa wadupali, de awi sininga de awi rohe ma nyafusu gena wapareta qaloha, de awi sininga wapareta itiai so o nyawa aku iwihoromati, de wodupa waaso o nyawa ma somoa imasidodogu awi tahuka de lo una aku o nyawa wadoto itiai.</s>
     </seg>
     <seg type="verse" id="b.1TI.3.3">
      <s id="b.1TI.3.3.1">Komagena lo una bilasu upa witobadalu de upa witobangamo.</s>
      <s id="b.1TI.3.3.2">Duma una bilasu o bi nyawa wadodara de awi sabari ilamo, de o nyawa ma somoa moi lo upa wasibicara qatorou, de upa sidago o pipi wodesere.</s>
     </seg>
     <seg type="verse" id="b.1TI.3.4">
      <s id="b.1TI.3.4.1">De lo maro o baba moi awi dailako qaloha awi tahu ma rabaka, komagena bilasu awi ngopa-ngopa wadoto la ona wisigise de wihoromati manga baba.</s>
     </seg>
     <seg type="verse" id="b.1TI.3.5">
      <s id="b.1TI.3.5.1">Sababu nakoso o nyawa moi de wanakowa wosidailako qaloha awi tahu ma rabaka, igogou una lo waakuwa wosidailako o Gikimoi Awi gogobu.</s>
     </seg>
     <seg type="verse" id="b.1TI.3.6">
      <s id="b.1TI.3.6.1">De lo una magena idadiwa wopopareta nakoso o Jou Yesus iwipiricaya iteka waasi, sababu nako komagena done una asa womacaralamo ifoloi de wotemo qangodu ka wanako, de ma duuru o Gikimoi asa wisisala.</s>
      <s id="b.1TI.3.6.2">Magena imatero de o Iblis lo iqomaka asa womacaralamo so o Gikimoi iwisisala.</s>
     </seg>
     <seg type="verse" id="b.1TI.3.7">
      <s id="b.1TI.3.7.1">Ma ngale komagena o bobareta moi bilasu o moi-moi waaka qaloha de itiai, la o nyawa ipipiricaya waasi aku isibicara una magena igogou awi manara qaloha.</s>
      <s id="b.1TI.3.7.2">Upa sidago maro o Iblis ma sabatolo wipilikuka so awi ronga ma dorou wogaka.</s>
     </seg>
     <seg type="verse" id="b.1TI.3.8">
      <s id="b.1TI.3.8.1">O gogobu ma leleani bilasu lo o moi-moi yaaka maro o nyawa aku yahoromati.</s>
      <s id="b.1TI.3.8.2">Komagena upa manga laqe isago, upa yotobadalu, de upa o pipi yodesere.</s>
     </seg>
     <seg type="verse" id="b.1TI.3.9">
      <s id="b.1TI.3.9.1">Ona bilasu yopiricaya qaputuru o dodoto itotiai, kiaka o orasi manena o Gikimoi wosimaneka, de ona lo yaaka o manara o kia aku yanako magena itotiai.</s>
     </seg>
     <seg type="verse" id="b.1TI.3.10">
      <s id="b.1TI.3.10.1">De lo ileleani ona magena bilasu manga manara yatailako kasi, la nakoso manga dorou moi lo ihiwa, de asa aku ona magena yatide idadi o nyawa ipipiricayaka manga leleani.</s>
     </seg>
     <seg type="verse" id="b.1TI.3.11">
      <s id="b.1TI.3.11.1">Komagena lo manga peqeka bilasu o moi-moi yaaka maro o nyawa aku yahoromati.</s>
      <s id="b.1TI.3.11.2">So upa o nyawa ma somoa yasibicara qatorou, duma ona bilasu manga sininga de manga rohe ma nyafusu yapareta qaloha, la o nyawa lo aku ona yapiricaya.</s>
     </seg>
     <seg type="verse" id="b.1TI.3.12">
      <s id="b.1TI.3.12.1">De o bi nyawa ileleleani ona magena bilasu manga peqeka ka imatengo de upa o ngopeqeka ma somoa yadupali, de lo bilasu manga ngopa-ngopa de manga tahu ma raba yaaturu qaloha.</s>
     </seg>
     <seg type="verse" id="b.1TI.3.13">
      <s id="b.1TI.3.13.1">Nakoso ona la o nyawa ipipiricaya yaleleani qaloha, de o nyawa asa yahoromati de ona lo aku yobarani isibicara ma ngale to ona manga piricaya o Yesus Kristuska.</s>
     </seg>
     <seg type="verse" id="b.1TI.3.14">
      <s id="b.1TI.3.14.1">O moi-moi iqomaka ngohi talefoka, ngaroko tongongano itekawa ngohi asa tahika kali ngonaka,</s>
     </seg>
     <seg type="verse" id="b.1TI.3.15">
      <s id="b.1TI.3.15.1">duma nako ngohi iteka so ihiwasi, ngona bilasu nanako idodooha o gogobu bilasu manga sininga de manga manara, sababu ona de o Gikimoi maro ka o tahu ma raba moi.</s>
      <s id="b.1TI.3.15.2">O gogobu magena ka o Gikimoi woooho Awi nyawa yangodu wipipiricaya Unaka, de maro o tahu ma golingasu ma sosoqe qapoputuru moi, so komagena ona imasigocoho qaputuru o dodoto itotiaika.</s>
     </seg>
     <seg type="verse" id="b.1TI.3.16">
      <s id="b.1TI.3.16.1">O dodoto magena o Gikimoi wonasikeleloka, de o dodoto magena lo inasidumu idodooha nanga moi-moi paaka qaloha la Una wodupa.</s>
      <s id="b.1TI.3.16.2">So o dodoto magena igogou foloisi ilamo.</s>
      <s id="b.1TI.3.16.3">O dodoto foloisi ilamo, gena ma ngale o Yesus Kristus, Una masirete womasimane maro o nyawa moi, de o Gurumi Qatetebi wosigogou Una Awi sininga itiai.</s>
      <s id="b.1TI.3.16.4">De o bi malaikat lo Una wikelelo.</s>
      <s id="b.1TI.3.16.5">De o habari ma ngale Una isihabari o dunia ma batika so o nyawa o dunia ma qokuka lo iwipiricayaka.</s>
      <s id="b.1TI.3.16.6">De asa o Gikimoi Una magena witide o sorogaye de Awi muliaka.</s>
     </seg>
    </div>
    <div type="chapter" id="b.1TI.4">
     <seg type="verse" id="b.1TI.4.1">
      <s id="b.1TI.4.1.1">O Gurumi Qatetebi wotemoka igogou done kanaga o orasi ma simaka o dodoto itotiai ngone papipiricaya gena o nyawa asa he yopiricaya kawa, de ona isigise o gurumi qatotodamato.</s>
      <s id="b.1TI.4.1.2">Komagena so o toka ma dodoto o nyawaka yadoto.</s>
     </seg>
     <seg type="verse" id="b.1TI.4.2">
      <s id="b.1TI.4.2.1">O dodoto ikokulai magena o nyawa yodoto so asa yatodamatoko de manga laqe isago, de ona manga sininga ma rabaka itemo manga sala ihiwa.</s>
      <s id="b.1TI.4.2.2">De manga demo komagena ona imatero maro o nyawa moi de awi siri qatubuso, duma una he wamalo kawa.</s>
     </seg>
     <seg type="verse" id="b.1TI.4.3">
      <s id="b.1TI.4.3.1">So komagena ona manga dodotoka itemo o nyawa upa he ikawi, de ona yasulo o ino ma binuka upa yaoqo.</s>
      <s id="b.1TI.4.3.2">Duma o bi dodoto magena isala, sababu o bi ino qangodu gena o Gikimoi wosidadi ma ngale o nyawa nagoona ma Kristus iwipipiricaya de o dodoto itotiai yamomote.</s>
      <s id="b.1TI.4.3.3">La bilasu o ino magena yaoqo de manga sukuru yatide ka o Gikimoika.</s>
     </seg>
     <seg type="verse" id="b.1TI.4.4">
      <s id="b.1TI.4.4.1">Ngone panakoka o ino moi-moi qaloha, sababu o bi moi-moi qangodu o Gikimoi wosidadadika gena qaloha.</s>
      <s id="b.1TI.4.4.2">So nakoso o nyawa yaoqo de manga sukuru yatide qabolo Unaka, o ino magena upa he ona yaholu.</s>
     </seg>
     <seg type="verse" id="b.1TI.4.5">
      <s id="b.1TI.4.5.1">Komagena ona yosumbayangka de o Gikimoi lo wotemo qaboloka, so o bi ino qangodu gena qaloha so aku yaoqo.</s>
     </seg>
     <seg type="verse" id="b.1TI.4.6">
      <s id="b.1TI.4.6.1">O bi moi-moi qangodu iqomaka ngohi talefoka gena, ngona bilasu nadoto nanga dodiao o Yesus wipipiricayaka.</s>
      <s id="b.1TI.4.6.2">La ma ngale o dodoto itotiai, maro ngone papipiricayaka de ngona namomoteka gena, ngona ani sininga ma rabaka asa foloisi qaputuru, so ngona maro o Yesus Kristus Awi roriwo moi asa ona magena aku naleleani qaloha.</s>
     </seg>
     <seg type="verse" id="b.1TI.4.7">
      <s id="b.1TI.4.7.1">Ngona bilasu nomasirese o dodoto ma jarita ifufuma, gena imaketerowa de o dodoto o Gikimoi wodudupa.</s>
      <s id="b.1TI.4.7.2">Duma maro o nyawa moi awi roheka wosiputuru, so komagena ngona lo bilasu ani siningaka nosiputuru.</s>
      <s id="b.1TI.4.7.3">La ani moi-moi naaaka gena maro kia o Gikimoi wodudupa.</s>
     </seg>
     <seg type="verse" id="b.1TI.4.9">
      <s id="b.1TI.4.9.1">Sababu o demo ma duuruka manena, gena igogou so bilasu o nyawa inangodu paqehe qaloha, ena gena, "O nyawa la cawali manga rohe isiputuru gena ma faida ka ma cunu, duma o nyawa la yaaka qaloha maro o Gikimoi wodudupa gena, ma faida foloisi ilamo.</s>
      <s id="b.1TI.4.9.2">Magena ma faida ilamo, sababu o orasi manena o Gikimoi asa Awi laha wosidumu onaka de o orasi ma simaka ona asa yamake o oho ka sidutu ikakali."</s>
     </seg>
     <seg type="verse" id="b.1TI.4.10">
      <s id="b.1TI.4.10.1">Komagena ngone pongongano o Gikimoi Awi jaji o oho ka sidutu ikakali pamake gena asa wosiganapuka, sababu Una magena ka sidutu ikakali de o nyawa nagoona ma Kristus wipiricayaka igogou ona yangodu wasisalamati.</s>
      <s id="b.1TI.4.10.2">Magena ngone pongongano, so ngona de ngohi bilasu paleleani pokaeli o nyawa o Jou Yesus wipipiricayaka.</s>
     </seg>
     <seg type="verse" id="b.1TI.4.11">
      <s id="b.1TI.4.11.1">So o bi moi-moi qangodu magena ngona nadoto onaka bilasu ona yamote.</s>
     </seg>
     <seg type="verse" id="b.1TI.4.12">
      <s id="b.1TI.4.12.1">Sababu ngona ka nogohiduurusi, upa sidago o nyawa nisiceke.</s>
      <s id="b.1TI.4.12.2">So ngona bilasu nomaaka qaloha la nibicara lo qaloha, de ani dodara o nyawaka, de ani piricaya ma Kristuska qaputuru de lo ani sininga ibolowo.</s>
      <s id="b.1TI.4.12.3">Ngona naaka komagena, la o nyawa ma Kristus wipipiricayaka manga sininga ma rabaka yanako itiai la o moi-moi maro komagena bilasu ona yaaka.</s>
     </seg>
     <seg type="verse" id="b.1TI.4.13">
      <s id="b.1TI.4.13.1">O orasi manena sidago ngohi tomasidiado gena, ngona o nyawa ipipiricaya manga simaka bilasu o Gikimoi Awi Jaji ma Buku nabaca, so ma ngale nasinako de nadoto onaka.</s>
     </seg>
     <seg type="verse" id="b.1TI.4.14">
      <s id="b.1TI.4.14.1">Ma orasi ipapasaka, o nyawa ipipiricaya manga bobareta lo manga gia yahado qabolo ngonaku la inisikelelo ngonaka ma ngale o Gikimoi Awi manara naaka, maro o bi nabi lo isingangasu qabolo ngonaka.</s>
      <s id="b.1TI.4.14.2">So magena upa nomarihika, duma o Gikimoi Awi Gurumi ma buturu wonihike qabolo ngonaka, so ngona bilasu Awi manara naaka nokaeli.</s>
     </seg>
     <seg type="verse" id="b.1TI.4.15">
      <s id="b.1TI.4.15.1">O manara moi-moi qangodu bilasu ngona naaka nokaeli, la o nyawa yangodu nikelelo gena igogou ngona ani manara moi-moi magena aku naaka foloisi ilamo de qaloha.</s>
     </seg>
     <seg type="verse" id="b.1TI.4.16">
      <s id="b.1TI.4.16.1">Nomajaga igogou la ngona ani sininga de ani moi-moi naaka gena qaloha de igogou ngona nadoto o dodoto itotiai.</s>
      <s id="b.1TI.4.16.2">Nako komagena naaka nokaeli, ngona masirete aku o Gikimoi wonisalamati, de lo o nyawa nagoona inisigogigise ngonaka so yopiricaya, ona lo aku wasisalamati.</s>
     </seg>
    </div>
    <div type="chapter" id="b.1TI.5">
     <seg type="verse" id="b.1TI.5.1">
      <s id="b.1TI.5.1.1">Timotius, ngona gena maro o gogobu manga guru moi so ngohi tonisitiari.</s>
      <s id="b.1TI.5.1.2">Upa ngona nangamo o dodihimo yanau de foloisi yoriria dede ngona, duma aku nabaja de nogolo onaka imatero maro ani baba masirete.</s>
      <s id="b.1TI.5.1.3">De aku lo nasidapano yanau inonongoruku imatero maro ani nongoru masirete.</s>
     </seg>
     <seg type="verse" id="b.1TI.5.2">
      <s id="b.1TI.5.2.1">De aku lo nasidapano o bi ngopeqeka foloi yoriria dede ngona, imatero maro ani awa masirete.</s>
      <s id="b.1TI.5.2.2">De upa o bi ngopeqeka inonongoruku ngona foloi nadupa, la aku ona lo nasidapano imatero maro ani bira masirete.</s>
     </seg>
     <seg type="verse" id="b.1TI.5.3">
      <s id="b.1TI.5.3.1">Ibabalo imatengoka de manga gianongoru lo ihiwa so igogou manga susa ilamo, ona magena bilasu ngone o Jou Yesus powipipiricaya pahoromati de padupa pariwo.</s>
     </seg>
     <seg type="verse" id="b.1TI.5.4">
      <s id="b.1TI.5.4.1">Nakoso mobabalo moi la kanaga de ami ngopa de ami danoka, ona magena bilasu imadoto iqoma ma ngale yahoromati manga nyawa o tahu ma rabaka.</s>
      <s id="b.1TI.5.4.2">So komagena o dodihimo manga ngopa-ngopa yapalihara iqomaka gena bilasu o ngopa de o danoku yatagali de yariwo onaka, sababu magena o Gikimoi wodupa.</s>
     </seg>
     <seg type="verse" id="b.1TI.5.5">
      <s id="b.1TI.5.5.1">Mobabalo moi la igogou muna ka momatengoka gena, ami ngongano o Gikimoika de mogolo mokaeli ma ngale Una asa womiriwo so o putu de o wange mosumbayang Unaka.</s>
     </seg>
     <seg type="verse" id="b.1TI.5.6">
      <s id="b.1TI.5.6.1">Nakoso mobabalo moi la ami edekati cawali mamote poli ami sininga ma dupa de ami nyafusu masirete, ngaroko igogou muna ami rohe ioho, duma o Gurumi Qatetebi mowimote kawa.</s>
     </seg>
     <seg type="verse" id="b.1TI.5.7">
      <s id="b.1TI.5.7.1">Komagena ngohi tongongano ngona o nyawa ipipiricayaka nasulo, bilasu ibabalo ona magenaka manga ngopa eko manga dano yariwo.</s>
      <s id="b.1TI.5.7.2">Upa sidago ona yariwo iholu de o nyawa ma somoa aku o ngopa eko o dano magena yasisala.</s>
     </seg>
     <seg type="verse" id="b.1TI.5.8">
      <s id="b.1TI.5.8.1">Sababu nakoso mobabalo moi la ami ngopa masirete eko muna masirete ami gianongoru o tahu ma rabaka lo miriwo iholu, ona magena imatero de o nyawa o dodoto itotiai, ngone papipiricayaka, gena yaholu.</s>
      <s id="b.1TI.5.8.2">Manga manara komagena foloi qatorou dede o nyawa ma Kristus iwipipiricaya waasi, sababu ona maro manga piricaya magena yodongosa.</s>
     </seg>
     <seg type="verse" id="b.1TI.5.9">
      <s id="b.1TI.5.9.1">Mobabalo moi nakoso ami ronga isingosa qabolo ibabalo ma gegeto ma bukuka la ngone popipiricaya pomiriwo, muna magena bilasu ami umuru he o taungu moributanga eko ifoloi, de lo bilasu muna mokawi asa ka ma moi.</s>
     </seg>
     <seg type="verse" id="b.1TI.5.10">
      <s id="b.1TI.5.10.1">De bilasu muna magena lo o nyawa minako o orasi isigeto-geto ka o loha maaka.</s>
      <s id="b.1TI.5.10.2">Komagena bilasu muna ami ngopa-ngopa mapalihara qalohaka, de modupa maaso o nyawa ma somoa imasidodogu ami tahuka, de lo modupa maleleani o bi nyawa o Yesus wipipiricaya de ami sininga ma loha o bi nyawa isususaka.</s>
      <s id="b.1TI.5.10.3">So komagena muna foloi modupa o loha moi-moi qangodu gena maaka mokaeli.</s>
     </seg>
     <seg type="verse" id="b.1TI.5.11">
      <s id="b.1TI.5.11.1">Nakoso ibabalo yapereki waasi, o gegeto ma bukuku upasi manga ronga isingosa.</s>
      <s id="b.1TI.5.11.2">Sababu ma orasi manga nyafusu qapoputuru ibao, ona he widupa kawa ma Kristus wileleani de ka yodupa ikawi kali.</s>
     </seg>
     <seg type="verse" id="b.1TI.5.12">
      <s id="b.1TI.5.12.1">So nako komagena, ona manga sala ilamo, sababu ona ma Kristus he iwipiricaya kawa.</s>
     </seg>
     <seg type="verse" id="b.1TI.5.13">
      <s id="b.1TI.5.13.1">De lo upasi manga ronga isingosa sababu manga orasi yaumo.</s>
      <s id="b.1TI.5.13.2">Komagena so o wange isigeto-geto itagi ikahika ikahino, o bi tahumoi-tahumoika iwosa de isupu.</s>
      <s id="b.1TI.5.13.3">De foloisi qatorou ona asa o nyawa manga ronga ma dorou yogaka de o nyawa manga aturu moi-moi kanaga ona lo yocapu, sidago lo o moi-moi isibicara ngaroko o bicara maro komagena akuwa posibicara.</s>
     </seg>
     <seg type="verse" id="b.1TI.5.14">
      <s id="b.1TI.5.14.1">So ngohi todupa ibabalo de yapereki waasi tanu ikawi kali, so manga orasi yaumo kawa de o ngopa yamake de manga tahu ma raba gena bilasu ona masirete yaaturu.</s>
      <s id="b.1TI.5.14.2">La ma ngale o sababu moi upa lo yaaka so ngone o nyawa popipiricayaka kanaga nanga lawangi gena nanga ronga ma dorou upa lo yogaka.</s>
     </seg>
     <seg type="verse" id="b.1TI.5.15">
      <s id="b.1TI.5.15.1">Ngohi todupa komagena, sababu kanaga ibabalo yapereki waasi gena ma Kristus iwisigise kawa de manga sigogise cawali ka o Ibliska.</s>
     </seg>
     <seg type="verse" id="b.1TI.5.16">
      <s id="b.1TI.5.16.1">Nakoso o ngopeqeka moi ma Kristus mowipipiricayaka de kanaga ami tahu ma rabaka la ibabalo moi mogoge gena, upa sidago muna motemo o gogobu bilasu imiaturu.</s>
      <s id="b.1TI.5.16.2">Duma bilasu muna masirete momasiaturu de momariwo, la ma ngale ibabalo ma binuka igogou ona imatengoka so manga susa ilamo gena, o gogobu asa ona yasiaturu de yariwo la manga oho upa isusa.</s>
     </seg>
     <seg type="verse" id="b.1TI.5.17">
      <s id="b.1TI.5.17.1">Nakoso o nyawa ipipiricaya manga bobareta la o nyawa ipipiricaya manga oho moi-moi yaaturu qaloha, de ma boboloi ona o nyawa ipipiricaya manga bobareta isihohabari o Gikimoi Awi demo de manga bobareta yododoto, ona magenaka bilasu o nyawa ipipiricaya yahoromati de manga gaji lo yafangu la yariwo.</s>
     </seg>
     <seg type="verse" id="b.1TI.5.18">
      <s id="b.1TI.5.18.1">Nakoso manga gaji yafanguwa gena, imatero de o kia o Gikimoi Awi Jaji ma Buku ma rabaka itemo, "Nakoso o sapi ma nau moi imanara so kanaga o gandum ma dodopusa itagi de yapito-pito la yarudu, upa sidago ma uru papilikuka so ioqo lo yaakuwa."</s>
      <s id="b.1TI.5.18.2">De lo itemo, "O nyawa imomanara gena bilasu manga gaji pafangu."</s>
     </seg>
     <seg type="verse" id="b.1TI.5.19">
      <s id="b.1TI.5.19.1">O nyawa ipipiricaya manga bobareta moi la kanaga o nyawa wikalaki, manga galaki gena upasi niaqehe qaloha.</s>
      <s id="b.1TI.5.19.2">Ka cawali nakoso kanaga o saksi yasinoto eko yaruwange aku ikalaki igogou una magena de awi salaka.</s>
     </seg>
     <seg type="verse" id="b.1TI.5.20">
      <s id="b.1TI.5.20.1">O nyawa ipipiricaya manga bobareta la de manga dorouka gena, bilasu niasidapano o nyawa ipipiricaya yangodu manga simaka, ma ngale manga bobareta ma binuka lo yamodoka o dorou yaaka.</s>
     </seg>
     <seg type="verse" id="b.1TI.5.21">
      <s id="b.1TI.5.21.1">De o Gikimoi de o Yesus Kristus de o malaikat o sorogaka to Ona Manga simaka ngohi tonisingangasu tagogou bilasu ngona naaka ai beseso magegena.</s>
      <s id="b.1TI.5.21.2">Duma upa manga bobareta natahe isala sidago moi nasitubuso de moi nasiguui.</s>
     </seg>
     <seg type="verse" id="b.1TI.5.22">
      <s id="b.1TI.5.22.1">Upa nojai-jai la o nyawaku ani gia nahado de nasitatapu ona magena yodadi o nyawa ipipiricaya manga bobareta.</s>
      <s id="b.1TI.5.22.2">Sababu manga bobareta nakoso natailako waasi duma ka nojai-jai la natide de manga dorouka, de ngaroko ngona masirete lo nanakowa, duma o dorou magena ngona lo o Gikimoi Awi simaka asa nisisala.</s>
      <s id="b.1TI.5.22.3">So nomasidiahi upa sidago o dorou maro komagena naaka.</s>
     </seg>
     <seg type="verse" id="b.1TI.5.23">
      <s id="b.1TI.5.23.1">(Bilasu tonisingangasu kasi ngonaka ma ngale ani poko gena kanaga masoa-masoa de asa qasiri, so upa ka o ake naudo, duma o anggur lo sutu naudo la aku nisiloha kali.)</s>
     </seg>
     <seg type="verse" id="b.1TI.5.24">
      <s id="b.1TI.5.24.1">Upa nojai-jai la o nyawa nasitatapu ona yodadi o nyawa ipipiricaya manga bobareta.</s>
      <s id="b.1TI.5.24.2">Sababu o nyawa kanaga de manga dorou pakokelelo, so ngaroko patailako waasi de manga dorou magena aku pakelelo.</s>
      <s id="b.1TI.5.24.3">Duma kanaga lo o nyawa de manga dorou pakokelelo waasi, so bilasu patailako iqoma de manga dorou magena asa pakelelo.</s>
     </seg>
     <seg type="verse" id="b.1TI.5.25">
      <s id="b.1TI.5.25.1">Komagena lo nakoso o nyawa kanaga de manga manara qaloloha, gena aku panako itiai.</s>
      <s id="b.1TI.5.25.2">Duma o nyawa kanaga lo de manga manara qaloloha imasipongoka, duma o orasi ma simaka done asa manga manara qaloloha magegena aku panako itiai.</s>
     </seg>
    </div>
    <div type="chapter" id="b.1TI.6">
     <seg type="verse" id="b.1TI.6.1">
      <s id="b.1TI.6.1.1">Nakoso o nyawa o Jou Yesus iwipipiricayaka, de kanaga maro o gilalo so manga tona masirete ihiwa so bilasu o nyawa ma somoa una awi tonaka imanara la manga oho yamake, gena bilasu ona yangodu imanako la o tona ma duhutu una magena ka iwihoromati o orasi isigeto-geto.</s>
      <s id="b.1TI.6.1.2">La ma ngale o Gikimoi Awi ronga de to ngone nanga dodoto itotiai upa o nyawa isidemo qatorou.</s>
     </seg>
     <seg type="verse" id="b.1TI.6.2">
      <s id="b.1TI.6.2.1">So nakoso ona de o tona ma duhutu lo o Jou Yesus wipiricayaka, so una dede ona imatekedodiao qaloha, ngaroko ona magena upa una he wisigise kawa.</s>
      <s id="b.1TI.6.2.2">Duma ona magena bilasu o tona ma duhutu iwileleani foloisi qaloha, sababu o tona ma duhutu una magena asa wopiricayaka, so ona de una imatekedodara.</s>
      <s id="b.1TI.6.2.3">O dodoto moi-moi qangodu ngohi talelefoka gena ngona bilasu nadoto de nasisitiari onaka.</s>
     </seg>
     <seg type="verse" id="b.1TI.6.3">
      <s id="b.1TI.6.3.1">Nakoso kanaga nagoona inidoto o dodoto itotiaiwa, so imaketerowa de o dodoto ma ngale nanga Jou Yesus Kristus eko o dodoto ma ngale idodooha o bi moi-moi maro o Gikimoi wodudupa gena bilasu paaka,</s>
     </seg>
     <seg type="verse" id="b.1TI.6.4">
      <s id="b.1TI.6.4.1">ona magena imacaralamo de yotemo qangodu ka yanako, duma ma ngale o kia gena yosihodawa.</s>
      <s id="b.1TI.6.4.2">Ona dede manga nyafusu ma dorou yodupa imatekesikoholu de o moi-moi to ona manga demo sidago lo o nyawa manga bi moi-moi yonyafusu poli so imakangamo, o ronga ma dorou imatekekagaka, de imatekekokalaki ngaroko ma tero moi lo ihiwa.</s>
     </seg>
     <seg type="verse" id="b.1TI.6.5">
      <s id="b.1TI.6.5.1">Ona imatekekangamo, sababu ona magena manga siningaka o dorou iwedoka so yanako kawa o dodoto itotiai.</s>
      <s id="b.1TI.6.5.2">Ona manga sininga ma rabaka itemo bilasu o bi moi-moi maro o kia o Gikimoi wodudupa gena yaaka, duma manga edekati ma rabaka cawali ka o pipi yamake.</s>
     </seg>
     <seg type="verse" id="b.1TI.6.6">
      <s id="b.1TI.6.6.1">Nakoso igogou o nyawa de manga moi-moi yaaka maro o Gikimoi wodudupa, gena manga sininga isanangi so ona yamake ma faida ilamo.</s>
     </seg>
     <seg type="verse" id="b.1TI.6.7">
      <s id="b.1TI.6.7.1">Ma orasi ngone inasibuo o kia naga moi lo paahowa, de komagena lo ma orasi ngone posone o kia naga moi lo paahowa.</s>
     </seg>
     <seg type="verse" id="b.1TI.6.8">
      <s id="b.1TI.6.8.1">Mutuwade nakoso kanaga de nanga ino de nanga baju gena aku posanangika.</s>
     </seg>
     <seg type="verse" id="b.1TI.6.9">
      <s id="b.1TI.6.9.1">Duma o nyawa kanaga de manga sininga ma rabaka yodupa ikaya, so ona magena o dupa qatotorou yasibaja.</s>
      <s id="b.1TI.6.9.2">Duma de manga fuma magena ona o bi moi-moi yonyafusu so yasangisara.</s>
      <s id="b.1TI.6.9.3">Komagena so ona lo o dorou yasabatolo sidago lo o Gikimoi wisigise kawa, de manga dorou ma sopo done asa wafanggali.</s>
     </seg>
     <seg type="verse" id="b.1TI.6.10">
      <s id="b.1TI.6.10.1">Sababu ma gola o pipi yonyafusu, so o dorou idala ibao manga sininga ma rabano.</s>
      <s id="b.1TI.6.10.2">Kanaga o nyawa de manga edekati lo o pipi ma babaja yanihi sidago lo ngone nanga dodoto popipiricaya gena ona he yamote kawa, de ona imaaka masirete so manga sininga foloisi qasiri.</s>
     </seg>
     <seg type="verse" id="b.1TI.6.11">
      <s id="b.1TI.6.11.1">Duma ma ngale ngona gena maro o Gikimoi Awi sosulo moi, so o dodoto de o nyafusu maro komagena bilasu nomasirese.</s>
      <s id="b.1TI.6.11.2">Ani sininga ma meta gena hika la ani sininga asa itiai Awi simaka, de ani manara moi-moi naaka maro Una wodudupa, de ani piricaya qaputuru Unaka, de ani dodara ilamo o nyawaka, de o sangisara namoku de ani sininga lo qamuuqu o bi nyawaka.</s>
     </seg>
     <seg type="verse" id="b.1TI.6.12">
      <s id="b.1TI.6.12.1">Manena maro o goguule moika de nomagogora sidago ma bati naado la o hadiah namake.</s>
      <s id="b.1TI.6.12.2">So ngona bilasu de ani sininga igogou nomasigocoho qaamo-amo o dodoto nopipiricayaka, la ani siningaka nositatapu igogou ngona asa o oho ka sidutu ikakali gena namake.</s>
      <s id="b.1TI.6.12.3">Sababu ma ngale o oho magegena, so ngona o Gikimoi wonihirika de lo nomasingangasu o nyawa yadadala manga simaka igogou ngona o Yesus nowipiricayaka.</s>
     </seg>
     <seg type="verse" id="b.1TI.6.13">
      <s id="b.1TI.6.13.1">O Gikimoi gena, o moi-moi qangodu wosidadadika, to Una Awi simaka de o Yesus Kristus to Una Awi simaka, Una magena wobarani wasitemo o Pontius Pilatuska o kia igogou de itero, so ngohi lo tonisulo ngonaka,</s>
     </seg>
     <seg type="verse" id="b.1TI.6.14">
      <s id="b.1TI.6.14.1">bilasu ngona o Gikimoi Awi manara naaka nokaeli de nowipiricaya qaputuru, ma ngale o nyawa moi upa lo inikalaki.</s>
      <s id="b.1TI.6.14.2">O moi-moi manena naaka sidago nanga Jou Yesus Kristus wahino kali.</s>
     </seg>
     <seg type="verse" id="b.1TI.6.15">
      <s id="b.1TI.6.15.1">O Gikimoi masirete wositatapu la ma orasika de asa o Yesus Kristus wisulo wahino kali.</s>
      <s id="b.1TI.6.15.2">O Gikimoi Una magena Awi ronga posilamo, de Una magena womatetengo la o moi-moi qangodu wapareta de o bi kolano de lo o bi nyawa ma binuka ipopareta ona yangoduka.</s>
     </seg>
     <seg type="verse" id="b.1TI.6.16">
      <s id="b.1TI.6.16.1">Cawali Una womatetengo gena ka sidutu ikakali.</s>
      <s id="b.1TI.6.16.2">Una wogoge maro o nita isosora ma rabaka, de o nyawa moi lo yaakuwa iwitorifa.</s>
      <s id="b.1TI.6.16.3">De ka o nyawa moi lo iwikelelo waasi eko o nyawa moi lo iwinano yaakuwa.</s>
      <s id="b.1TI.6.16.4">So ngohi togolo tanu Awi ronga posilamo de o horomati Unaka, de lo tanu Awi pareta ma bati lo ihiwa.</s>
      <s id="b.1TI.6.16.5">Amin.</s>
     </seg>
     <seg type="verse" id="b.1TI.6.17">
      <s id="b.1TI.6.17.1">Ngona nasulo o bi nyawa ikakaya upa ona imacaralamo, de nadoto upa lo manga kaya magenaka ona imasingongano.</s>
      <s id="b.1TI.6.17.2">Sababu o nyawa lo yahiwa manga kaya ma deka gena aku yanako.</s>
      <s id="b.1TI.6.17.3">Duma manga ngongano gena bilasu o Gikimoika, sababu Una de to Una Awi moi-moi wonahike qangoduka ma ngale ngone inanali.</s>
     </seg>
     <seg type="verse" id="b.1TI.6.18">
      <s id="b.1TI.6.18.1">De ona lo bilasu o loha yaaka o nyawaka de manga manara idala gena ka o loha ma rehe-rehe.</s>
      <s id="b.1TI.6.18.2">Ona isidailako so o kia naga onaka gena aku o nyawa yahike de manga sininga qaloloha.</s>
     </seg>
     <seg type="verse" id="b.1TI.6.19">
      <s id="b.1TI.6.19.1">So komagena ona yaaka imatero maro o nyawa de manga moi-moi yadiahi la o orasi ma simaka idadi manga pusaka.</s>
      <s id="b.1TI.6.19.2">Ma ngale magegena so o orasi ma simaka done asa yamake o oho ka sidutu ikakali de o oho ma duhutuka yogoge.</s>
     </seg>
     <seg type="verse" id="b.1TI.6.20">
      <s id="b.1TI.6.20.1">Timotius, o kia o Gikimoi wonihihike ngonaka bilasu nojaga nosidiahi.</s>
      <s id="b.1TI.6.20.2">Nomasirese o demo ma faida ihiwa, de o demo maro o Gikimoi wodudupawa, de lo o dodoto ikokulai so imaketerowa de o dodoto itotiai de ona itemo magena "O Demo foloi icawaro".</s>
     </seg>
     <seg type="verse" id="b.1TI.6.21">
      <s id="b.1TI.6.21.1">Ngohi totemo komagena, sababu kanaga o nyawa o demo gena imasigocoho, so nanga dodoto itotiai gena ona yapiricaya kawa.</s>
      <s id="b.1TI.6.21.2">Sidago kagena.</s>
      <s id="b.1TI.6.21.3">Ngohi togolo tanu o Gikimoi Awi laha foloi wodogo ngini o bi nyawa nipipiricaya ningoduka.</s>
      <s id="b.1TI.6.21.4">Ngohi Paulus O Laodikia ma kota o Frigia ma daeraka</s>
     </seg>
    </div>
   </div>
   <div type="book" id="b.2TI">
    <div type="chapter" id="b.2TI.1">
     <seg type="verse" id="b.2TI.1.1">
      <s id="b.2TI.1.1.1">Timotius tonisiboboso.</s>
      <s id="b.2TI.1.1.2">Ngohi, Paulus, o surati tolefo ngonaka.</s>
      <s id="b.2TI.1.1.3">Kanaga nanga Gikimoi Awi dupa so wositatapu ngohi maro o Yesus Kristus Awi sosulo moi la tosihabari o nyawaka.</s>
      <s id="b.2TI.1.1.4">Sababu o Gikimoi Awi jaji ngoneka, nakoso to ngone nanga oho ma rabaka imarimoi dede o Yesus Kristus, done asa pooho ka sidutu ikakali.</s>
     </seg>
     <seg type="verse" id="b.2TI.1.2">
      <s id="b.2TI.1.2.1">O surati manena tolefo ngonaka imatero ai ngopa masirete tonisiboboso.</s>
      <s id="b.2TI.1.2.2">Ngohi togolo o Gikimoi nanga Baba de o Yesus Kristus to ngone nanga Jou tanu inidogo ngonaka o laha de o galusiri ifoloi, la ani sininga yaaka so foloisi isanangi.</s>
     </seg>
     <seg type="verse" id="b.2TI.1.3">
      <s id="b.2TI.1.3.1">O Gikimoi Una magena towileleani de ai sininga ibolowo, imatero maro iqoqoma ai ete de ai topora lo iwileleanika.</s>
      <s id="b.2TI.1.3.2">De Una magenaka ma ngale ngona ani piricaya o Yesuska gena ngohi tosumbayang, "Ya, Jou!</s>
      <s id="b.2TI.1.3.3">Ani laha ka ilamo poli."</s>
      <s id="b.2TI.1.3.4">O putu de o wange ma ngale o nyawa o Yesus wipipiricaya ngohi togolo o Gikimoika, tanu o orasi isigeto-geto gena tonisininga so ai sumbayang ma rabaka ngona toniwosawa.</s>
     </seg>
     <seg type="verse" id="b.2TI.1.4">
      <s id="b.2TI.1.4.1">Sababu tosininga ipapasaka ma orasi ngohi totagi de ngona tonidongosaka, kanaga de ani kongo de ani sirangu.</s>
      <s id="b.2TI.1.4.2">So ngohi ai dupa foloi qaputuru tanu ngona de ngohi aku pomakamake kali la ai sininga foloisi qanali.</s>
     </seg>
     <seg type="verse" id="b.2TI.1.5">
      <s id="b.2TI.1.5.1">Ngohi tosiningaka ani piricaya o Yesus Kristuska gena igogou, so imatero de ani eqe ongo Lois de ani awa ongo Eunike gena ona iwipiricaya iqomaka.</s>
      <s id="b.2TI.1.5.2">So ngohi tonakoka igogou ngona lo o Yesus Kristus nowipiricayaka.</s>
      <s id="b.2TI.1.5.3">Sababu magena ngohi tosumbayang o Gikimoika, "Ya Jou!</s>
      <s id="b.2TI.1.5.4">Ani laha ka ilamo poli."</s>
     </seg>
     <seg type="verse" id="b.2TI.1.6">
      <s id="b.2TI.1.6.1">Sababu tanako igogou ngona nowipiricaya Unaka, so ngohi tonidedemo bilasu nososininga la ngona naaka nokaeli o manara o kia o Gikimoi wonihikeka ma orasi ai gia tahado ngonaku so namakeka.</s>
     </seg>
     <seg type="verse" id="b.2TI.1.7">
      <s id="b.2TI.1.7.1">Una Awi manara magegena aku naaka nokaeli.</s>
      <s id="b.2TI.1.7.2">Sababu o Gikimoi wodupawa ngone inamodo, duma Awi Gurumi Qatetebi ma buturu wonahike la ngone de o Gurumi ma kuasa Awi manara magena aku paaka, de powidodara Unaka de o bi nyawaka, de lo nanga siningaka patailako itiai so o moi-moi qaloloha gena aku ka paaka.</s>
     </seg>
     <seg type="verse" id="b.2TI.1.8">
      <s id="b.2TI.1.8.1">La komagena so upa ngona nimaqe nosihabari ma ngale to ngone nanga Jou.</s>
      <s id="b.2TI.1.8.2">De upa nimaqe ma ngale ngohi ngaroko o habari qaloloha tosihabari so ngohi itago de ibuika, de lo ngaroko ngona nosangisara, duma imatero maro ngohi so de o Gikimoi Awi buturu ngona lo bilasu notagi la o habari qaloloha nosihabari.</s>
     </seg>
     <seg type="verse" id="b.2TI.1.9">
      <s id="b.2TI.1.9.1">Sababu Una wonasisalamati de wonahirika maro to Una Awi nyawa masirete.</s>
      <s id="b.2TI.1.9.2">So upa lo potemo sababu de to ngone nanga manara masirete patagali so Una wonahiri de wonasisalamati, duma Una Awi dupa masirete so wositatapu asa Awi laha wonahike ngoneka.</s>
      <s id="b.2TI.1.9.3">Komagena iqoqoma o dunia wosidadi waasi, de Una Awi edekati qaboloka la o orasi ma simaka de Awi laha wonasidumu so o Yesus Kristus asa ngone wonasisalamati.</s>
     </seg>
     <seg type="verse" id="b.2TI.1.10">
      <s id="b.2TI.1.10.1">De o orasi manena o Gikimoi Awi laha wonasikelelo qabolo, sababu o Yesus Kristus nanga Salamati gena wahinoka.</s>
      <s id="b.2TI.1.10.2">Komagena o Gikimoi Awi habari qaloloha wonasingangasu qabolo ngoneka ma ngale o Yesus Kristus, so o sone ma rabaka pogoge kawa de asa pooho ka sidutu ikakali.</s>
     </seg>
     <seg type="verse" id="b.2TI.1.11">
      <s id="b.2TI.1.11.1">De ngohi masirete isitatapuka maro o sosulo moi la o habari qaloloha magena tosihabari de tadoto,</s>
     </seg>
     <seg type="verse" id="b.2TI.1.12">
      <s id="b.2TI.1.12.1">so ngaroko ngohi o bui ma rabaka isangisara, duma ngohi imaqewa.</s>
      <s id="b.2TI.1.12.2">Sababu igogou ngohi o Yesus Kristus towipiricaya de towingaku igogou Una aku wadiahi o habari qaloloha kiaka Una woihihike ngohika la tosihabari sidago ma orasi Una wahino kali.</s>
     </seg>
     <seg type="verse" id="b.2TI.1.13">
      <s id="b.2TI.1.13.1">Sababu o Yesus Kristus woniriwo ngona, so aku nowipiricaya Unaka de aku ani dodara o Gikimoika de o nyawaka, komagena bilasu nosingangasu nokaeli o dodoto itotiai imatero noiise ngohino.</s>
     </seg>
     <seg type="verse" id="b.2TI.1.14">
      <s id="b.2TI.1.14.1">De o Gurumi Qatetebi ma kuasa ioho nanga sininga ma rabaka so inariwo ngoneka la o nyawa moi lo upa nowisimaha watagali o habari qaloloha, sababu magena o Gikimoi wadiahi ngonaka.</s>
     </seg>
     <seg type="verse" id="b.2TI.1.15">
      <s id="b.2TI.1.15.1">Ngona nanakoka o nyawa ipipiricaya o Asia ma daera ma rabaka gena he yangodu ngohi idongosaka, de komagena lo o Figelus de o Hermogenes.</s>
     </seg>
     <seg type="verse" id="b.2TI.1.18">
      <s id="b.2TI.1.18.1">Duma ngohi ai dodiao o Onesiforus una magena he ma para ma dala ai sininga wosiputuru so isanangi kali.</s>
      <s id="b.2TI.1.18.2">De ngaroko lo ngohi o bui ma rabaka, duma una wimaqewa ma ngale ngohi, so ma orasi una wahino o Roma ma kotaka una woisari womatoguwa sidago lo woimake.</s>
      <s id="b.2TI.1.18.3">De igogou ngona masirete lo nanako itiai o Efesus ma kotaka idodooha una wodupa ngohi woileleani.</s>
      <s id="b.2TI.1.18.4">So ngohi togolo o wange ma simaka ma orasi o Jou wahino kali la o nyawa yangodu manga loha eko manga dorou ma sopo wafanggali, de tanu Awi galusiri dede una de awi tahu ma raba moika.</s>
     </seg>
    </div>
    <div type="chapter" id="b.2TI.2">
     <seg type="verse" id="b.2TI.2.1">
      <s id="b.2TI.2.1.1">Timotius, ngona maro ai ngopa masirete tonisiboboso, de ngonaka o Yesus Kristus Awi laha wosidumu so bilasu ani sininga aku nahike o Gikimoika la Una wosiputuru.</s>
     </seg>
     <seg type="verse" id="b.2TI.2.2">
      <s id="b.2TI.2.2.1">De o dodoto o kia ma orasi o nyawa yadadala manga simaka noiise ngohino, magena bilasu nahike o nyawa nagoona manga sininga qalolohaka de ngona aku napiricaya, de ona lo aku yodoto itiai o nyawa ma somoaka.</s>
     </seg>
     <seg type="verse" id="b.2TI.2.3">
      <s id="b.2TI.2.3.1">Maro o prajurit moi wosabari o sangisara wamoku, komagena lo ma orasi o Yesus Kristus nowileleani de bilasu ngona nosabari o sangisara namoku.</s>
     </seg>
     <seg type="verse" id="b.2TI.2.4">
      <s id="b.2TI.2.4.1">De maro o prajurit moi una upa womote o manara ma somoa la waaka to una awi oho de awi dupa masirete, duma bilasu una awi sininga ma edekati gena waaka maro o kia wopopareta wodudupa.</s>
      <s id="b.2TI.2.4.2">So komagena ngona ani sininga ma rabaka cawali nodupa o Yesus Kristuska nowisigise.</s>
     </seg>
     <seg type="verse" id="b.2TI.2.5">
      <s id="b.2TI.2.5.1">De maro o goguule moi ma rabaka de o nyawa moi womagogora la ma ngeko ma dodagi wamotewa de una magena o hadiah wamakewa, so ngona bilasu namote qaloha moi-moi qangodu o Yesus Kristus wosuloka, gena done o Gikimoi Awi hadiah namake.</s>
     </seg>
     <seg type="verse" id="b.2TI.2.6">
      <s id="b.2TI.2.6.1">De wototoro moi nakoso una womanara wokaeli, una magena asa ma noma-noma ma sopo wautu.</s>
      <s id="b.2TI.2.6.2">So nakoso ngona lo o Yesus Kristus Awi manara naaka nokaeli, ma duuruka asa ngona ani manara ma sopo namake.</s>
     </seg>
     <seg type="verse" id="b.2TI.2.7">
      <s id="b.2TI.2.7.1">Ai demo moi-moi magena ani sininga ma rabaka nadiahi, sababu nanga Jou asa wonihike o cawaro ngonaka, ma ngale ngona bilasu nosabari o sangisara namoku gena, aku ngona nanako.</s>
     </seg>
     <seg type="verse" id="b.2TI.2.8">
      <s id="b.2TI.2.8.1">Bilasu ngona nosininga o Yesus Kristus, Una magena ma Kolano Daud awi ngopa de awi danoku, wosoneka de o Gikimoi wisioho kali.</s>
      <s id="b.2TI.2.8.2">De o habari magegena tosingongangasu qabolo o nyawaka.</s>
      <s id="b.2TI.2.8.3">Nakoso ani sininga komagena done ngona aku niputuru de nosabari o sangisara namoku.</s>
     </seg>
     <seg type="verse" id="b.2TI.2.9">
      <s id="b.2TI.2.9.1">Ngaroko o habari qaloloha tosingangasu o nyawaka so ngohi asa isangisara maro o nyawa itotooma moi sidago irate de o buika isingosa, duma igogou o Gikimoi Awi habari gena akuwa yarate so asa isihabari kali.</s>
     </seg>
     <seg type="verse" id="b.2TI.2.10">
      <s id="b.2TI.2.10.1">Mutuwade ngona bilasu o sangisara namoku.</s>
      <s id="b.2TI.2.10.2">Sababu o sangisara qangodu magena ngohi lo tamokuka ma ngale o Gikimoi Awi nyawa wahihirika.</s>
      <s id="b.2TI.2.10.3">La o nyawa o Yesus Kristus iwipipiricayaka, ona magena asa Una wasisalamati de ona asa igoge ka sidutu ikakali to Una Awi mulia ma rabaka.</s>
     </seg>
     <seg type="verse" id="b.2TI.2.11">
      <s id="b.2TI.2.11.1">Sababu o demo ma duuruka manena gena igogou, so bilasu o nyawa inangodu popiricaya, ena gena, "Nakoso ngone posone dede Una, magena ma ngale nanga dorou moi-moi iqoqoma gena podongosaka, so ngone lo asa pooho ka sidutu ikakali dede Una.</s>
     </seg>
     <seg type="verse" id="b.2TI.2.12">
      <s id="b.2TI.2.12.1">De nakoso ngone o sangisara pamoku qaputuru, asa o nyawa ngone lo popareta dede Una.</s>
      <s id="b.2TI.2.12.2">Duma nakoso ngone potemo Una powinakowa, asa Una lo wotemo ngone wonanakowa.</s>
     </seg>
     <seg type="verse" id="b.2TI.2.13">
      <s id="b.2TI.2.13.1">De lo ngaroko ngone powipiricayawa, duma Una Awi sininga igogou qaloha ma ngale Awi jaji dede ngone Awi nyawaka, sababu Una wokokulaiwa so Awi jaji ma ngale Awi nyawa wasisalamati gena bilasu wosiganapu."</s>
     </seg>
     <seg type="verse" id="b.2TI.2.14">
      <s id="b.2TI.2.14.1">Ngona bilasu nasisininga o bi nyawa ipipiricaya ma ngale o bi moi-moi qangodu ngohi tolelefo ngonaka.</s>
      <s id="b.2TI.2.14.2">Ngona nadoto nasitotiai igogou o Gikimoi wodupawa to ona manga gangamo ma ngale o bi demo-demo.</s>
      <s id="b.2TI.2.14.3">Sababu nakoso ona imakokangamo gena, o loha yaakawa, duma o nyawa isigogigise manga piricaya yaruwahe sidago lo isisa.</s>
     </seg>
     <seg type="verse" id="b.2TI.2.15">
      <s id="b.2TI.2.15.1">Nakoso o nyawa la o Gikimoi Awi manara yaaka qaloha, de ma ngale o kia bato yaaka gena upa yamaqe.</s>
      <s id="b.2TI.2.15.2">So komagena lo bilasu ngona de ani sininga igogou o habari qaloloha magena nadoto itotiai, la o Gikimoi Awi simaka upa nimaqe duma ngona o nyawa moi maro o Gikimoi wonidudupa.</s>
     </seg>
     <seg type="verse" id="b.2TI.2.16">
      <s id="b.2TI.2.16.1">Bilasu ngona nomasirese o bicara ma faida ihiwa de o bicara ma dorou maro o Gikimoi wodudupawa.</s>
      <s id="b.2TI.2.16.2">Sababu nagoona ibobicara maro komagena done asa manga manara maro Una wodudupawa gena foloisi yodogo.</s>
     </seg>
     <seg type="verse" id="b.2TI.2.17">
      <s id="b.2TI.2.17.1">De manga dodoto ikokulai magegena asa o nyawa ma somoa yamote koloko o panyake manga rohe ma kahika itagi so o nyawa ma somoaka lo ma siri yadahe.</s>
      <s id="b.2TI.2.17.2">De kanaga o dodoto ikokulai yododoto manga sidongirabaka gena o Himeneus de o Filetus lo imasimote.</s>
     </seg>
     <seg type="verse" id="b.2TI.2.18">
      <s id="b.2TI.2.18.1">Ona magena o dodoto itotiai yadongosaka, de itagi yadoto itemo upa o orasi ma simaka de o Gikimoi o nyawa manga rohe isosone gena asa wasioho kali, duma wasioho qaboloka.</s>
      <s id="b.2TI.2.18.2">So de manga dodoto magegena o nyawa ipipiricaya ma binuka yanako waasi kiaka bilasu ona yopiricaya.</s>
     </seg>
     <seg type="verse" id="b.2TI.2.19">
      <s id="b.2TI.2.19.1">Ngaroko komagena, duma o Gikimoi Awi dodoto itotiai gena isiputuru o nyawa manga piricaya ma Kristuska.</s>
      <s id="b.2TI.2.19.2">So imatero maro o tahu moi de ma sosoqe qapoputuru so akuwa yaruba, de o dodoto ma rabaka yalefo itemo, "O Jou Gikimoi wanako nagoona igogou to Una Awi nyawa masirete," de lo "O nyawa nagoona la itemo o Jou Yesus Una magena to ona manga Jou, ona magena bilasu manga manara qatotorou yodongosa."</s>
     </seg>
     <seg type="verse" id="b.2TI.2.20">
      <s id="b.2TI.2.20.1">Kanaga o tahu ilalamo moi ma rabaka o lelenga ma binuka isiaka o guraci eko o salakano, duma ma binuka isiaka de o gota eko o tonano.</s>
      <s id="b.2TI.2.20.2">Ma nonoma o lelenga magena isioqo nakoso o nyawa yahohoromati yahino, duma ma duuru gena ka ona o tahu moi ma rabaka isioqo.</s>
     </seg>
     <seg type="verse" id="b.2TI.2.21">
      <s id="b.2TI.2.21.1">Komagena lo nakoso o nyawa la yodupa yadongosa o dorou moi-moi, ona magena o Gikimoi Awi manara aku yaaka, de ona maro o lelenga qatetebi ma ngale o nyawa yahohoromati isioqo.</s>
      <s id="b.2TI.2.21.2">De maro o lelenga qatetebi yatingaka ma ngale o tahu ma duhutu awi pake masirete, so ona magena o Jou wasitatapuka la o manara qaloloha o kia bato o Jou wodudupa gena ona asa yaaka.</s>
     </seg>
     <seg type="verse" id="b.2TI.2.22">
      <s id="b.2TI.2.22.1">Ma ngale magegena nomasirese o dorou moi-moino, upa naaka koloko o bi gohiduuru ma somoa ona o nyafusu ma dorou gena yodupa yaaka o nyawaka.</s>
      <s id="b.2TI.2.22.2">Duma ngona bilasu ani sininga nosimeta la ani sininga asa itiai o Jou Awi simaka, de ani piricaya qaputuru Unaka, de ani dodara qaputuru o bi nyawaka, de ngona bilasu nimakadame de o nyawa nagoona gena igogou manga sumbayang yatide o Jouka de manga sininga ibolowo.</s>
     </seg>
     <seg type="verse" id="b.2TI.2.23">
      <s id="b.2TI.2.23.1">Bilasu nimasirese o bicara de ma faida ihiwa.</s>
      <s id="b.2TI.2.23.2">O nyawa manga bicara maro komagena ona o kiawa yanako.</s>
      <s id="b.2TI.2.23.3">Ngona nanako de to ona manga bicara moi-moi magena ma duuruka ona imatekekangamo.</s>
     </seg>
     <seg type="verse" id="b.2TI.2.24">
      <s id="b.2TI.2.24.1">O nyawa nakoso igogou o Jou Gikimoi Awi manara yaaka, upa imatekekangamo de o nyawa ma somoa, duma ona bilasu manga sininga qaloha o nyawa yangoduka, de ona aku o nyawa yadoto itiai, de lo manga sabari ilamo o nyawaka.</s>
     </seg>
     <seg type="verse" id="b.2TI.2.25">
      <s id="b.2TI.2.25.1">Komagena de awi sininga qamuuqu bilasu o bi nyawa wilalawangi gena manga sala wosidiahi.</s>
      <s id="b.2TI.2.25.2">La ma ngale tanu o Gikimoi wariwo so done ona magena manga sininga ma rabaka imakiliho o dodoto itotiai yamote.</s>
     </seg>
     <seg type="verse" id="b.2TI.2.26">
      <s id="b.2TI.2.26.1">Nako komagena, de ona manga sininga gena asa itiai kali de o Iblis ma sabatolo yapopilikuka gena aku ona imasose, o sabatolo yapilikuka gena ma ngale o Iblis wasihagaka so to una awi dupa yamote.</s>
     </seg>
    </div>
    <div type="chapter" id="b.2TI.3">
     <seg type="verse" id="b.2TI.3.1">
      <s id="b.2TI.3.1.1">Bilasu ngona nanako done ma orasi o dunia ma dodoguka o nyawa o bi dorou moi-moi yaaaka gena foloisi yadala so magena yasisusa o bi nyawa ma somoa o manara itotiai yaaka.</s>
     </seg>
     <seg type="verse" id="b.2TI.3.2">
      <s id="b.2TI.3.2.1">Sababu o bi nyawa ma dorou magegena asa yodupa yaaka o dorou maro ka to ona manga rohe masirete isiboso de cawali ka o pipi yonyafusu, komagena lo o dorou yodupa yaaka gena imacaralamo, so manga demo masireteka lo ona imasihie, sidago lo yobicara maro o nyawa manga agama ihihiwa, de yoholu yasigise manga dodihimoka, de yoholu manga sininga ma loha yahike so manga sininga gena o Gikimoi wodupawa,</s>
     </seg>
     <seg type="verse" id="b.2TI.3.3">
      <s id="b.2TI.3.3.1">komagena lo o siboso de o dame gena ihiwa manga gianongoruka eko manga dodiaoka, de o nyawa ma somoa manga ronga yoaka qatorou, de to ona manga sininga masirete yaparetawa, de ona yatobadoosa de lo o loha yahoholu,</s>
     </seg>
     <seg type="verse" id="b.2TI.3.4">
      <s id="b.2TI.3.4.1">de ngaroko o kia naga moi manga sininga ma rabaka yafikiri qatorou, duma ka yaaka sidago yodupa o nyawa ma somoa yaaniaya de qangodu itemo ka yanako.</s>
      <s id="b.2TI.3.4.2">So o bi nyawa maro komagena manga dupa o Gikimoika gena ihiwa, duma ka yodupa yamote to ona manga nyafusu masirete.</s>
     </seg>
     <seg type="verse" id="b.2TI.3.5">
      <s id="b.2TI.3.5.1">De ngaroko ona magena itemo aku yaaka o moi-moi maro o Gikimoi wodudupa, duma iholu o Gikimoi Awi kuasa yariwo la aku manga oho qaloha.</s>
      <s id="b.2TI.3.5.2">Bilasu nomasirese ikuruka de o bi nyawa maro ona komagena.</s>
     </seg>
     <seg type="verse" id="b.2TI.3.6">
      <s id="b.2TI.3.6.1">Bilasu nomasirese, sababu o orasi manena naga o nyawa o dorou yaaaka ona magena o nyawa manga bi tahuka yowosa, de ona o bi ngopeqeka ifufuma yasihaga ma ngale manga sininga yapareta, la manga demo qatotorou magena asa o bi ngopeqeka yamote.</s>
      <s id="b.2TI.3.6.2">O bi ngopeqeka ona magegena manga nyafusu ma dorou idala iqoqoma yaakaka gena, ka yososininga de ka yodupa yacohosi.</s>
     </seg>
     <seg type="verse" id="b.2TI.3.7">
      <s id="b.2TI.3.7.1">So ngaroko yodupa o dodoto moi-moi magena isigise qaloha, duma ma moi waasi aku ona itemo o dodoto itotiai gena igogou de itero.</s>
     </seg>
     <seg type="verse" id="b.2TI.3.8">
      <s id="b.2TI.3.8.1">Maro iqoqoma o Yanes de o Yambres o Musa iwilawangi, so o orasi manena naga o nyawa ma dorou ona magegena o dodoto itotiai lo yalawangi.</s>
      <s id="b.2TI.3.8.2">Ona magena manga sininga ma rabaka gena cawali o dorou de o dodoto itotiaika gena yopiricayawa, so o Gikimoi waholu o nyawa ona magena.</s>
     </seg>
     <seg type="verse" id="b.2TI.3.9">
      <s id="b.2TI.3.9.1">Ngaroko komagena, duma to ona manga manara qatotorou magena yaakuwa isigila-gila, sababu o bi nyawa he yangodu yanakoka igogou o nyawa qatotorou maro ona magena igogou ifuma.</s>
      <s id="b.2TI.3.9.2">Maro kanaga o nyawa yanako iqomaka igogou o Yanes de o Yambres ona magena o nyawa ifufuma.</s>
     </seg>
     <seg type="verse" id="b.2TI.3.10">
      <s id="b.2TI.3.10.1">Duma ngona masirete nanakoka idodooha to ngohi ai dodoto, de o moi-moi taaaka, de ai sininga ma edekati ai manara ma rabaka, de ai piricaya o Gikimoika, de lo ai sabari de ai dodara o nyawaka, de lo idodooha to ngohi ai sabari ma lamo</s>
     </seg>
     <seg type="verse" id="b.2TI.3.11">
      <s id="b.2TI.3.11.1">ma orasi ai sangisara ma rabaka de ai siri tamoku.</s>
      <s id="b.2TI.3.11.2">Ai sangisara imatero maro ma orasi ngohi o Antiokhia ma kota, de o Ikonium ma kota, de o Listra ma kotaka, de o nyawa ona magena ilawangi so ngohi isisangisara.</s>
      <s id="b.2TI.3.11.3">Duma ngohi ai sabari ilamo, de ngohi ai sangisara moi-moi qangodu magena ma rabano igogou ngohi asa o Jou woisisalamati.</s>
     </seg>
     <seg type="verse" id="b.2TI.3.12">
      <s id="b.2TI.3.12.1">Igogou de itero, o nyawa nagoona maro ngohi la manga dupa imarimoi de o Yesus Kristus so yaaka itotiai maro o kia o Gikimoi wodudupa, ona magena lo o bi nyawa ma somoa asa yasisangisara.</s>
     </seg>
     <seg type="verse" id="b.2TI.3.13">
      <s id="b.2TI.3.13.1">So o bi nyawa yatotodamatoko de ikokulai manga dorou asa foloisi yodogo sidago manga ohoka ona asa ka imatekekokulai.</s>
     </seg>
     <seg type="verse" id="b.2TI.3.14">
      <s id="b.2TI.3.14.1">Ngaroko komagena, duma o bi moi-moi ngomi minidodotoka de nanakoka, magena itiai so ngona masirete bilasu nopiricaya qaputuru.</s>
      <s id="b.2TI.3.14.2">Sababu ngona nanako ngomi minidoto itiai,</s>
     </seg>
     <seg type="verse" id="b.2TI.3.15">
      <s id="b.2TI.3.15.1">de lo ma orasi ngona ka o ngopasi ngona nanakoka o Gikimoi Awi Jaji ma Bukuka.</s>
      <s id="b.2TI.3.15.2">Kagena o cawaro namake la ngona nowipiricaya o Yesus Kristus so o Gikimoi asa wonisisalamati.</s>
     </seg>
     <seg type="verse" id="b.2TI.3.16">
      <s id="b.2TI.3.16.1">O bi moi-moi yalelefo o Gikimoi Awi Jaji ma Buku ma rabaka gena Una Awi kuasa so aku o nyawa yalefo.</s>
      <s id="b.2TI.3.16.2">So magena qaloha ma ngale o bi moi-moi itotiai gena inadoto ngoneka, la ngone aku nanga sala panako de aku nanga oho isidiahi, de lo inadoto ngoneka idodooha nanga sininga qaloha de itiai maro o Gikimoi wodudupa.</s>
     </seg>
     <seg type="verse" id="b.2TI.3.17">
      <s id="b.2TI.3.17.1">Inadoto ngoneka maro komagena, so o nyawa la yodupa yomanara o Gikimoika, ona aku yomadoto qaboloka ma ngale manga manara moi-moi bilasu yaaka.</s>
      <s id="b.2TI.3.17.2">So yomasidailakoka la o manara o kia bato qaloloha aku ona yaaka.</s>
     </seg>
    </div>
    <div type="chapter" id="b.2TI.4">
     <seg type="verse" id="b.2TI.4.1">
      <s id="b.2TI.4.1.1">Ma orasika de o Yesus Kristus done asa wahino kali, la o nyawa iooho bai o nyawa isosone manga loha de manga dorou ma sopo wafanggali de o loha eko o dorou, de lo o bi nyawa yangodu wapareta maro o kolano moi.</s>
      <s id="b.2TI.4.1.2">So o Gikimoi de o Yesus Kristus Manga simaka ngohi totemo tagogou ngonaka,</s>
     </seg>
     <seg type="verse" id="b.2TI.4.2">
      <s id="b.2TI.4.2.1">bilasu o nyawaka ngona nasihabari o dodoto itotiai.</s>
      <s id="b.2TI.4.2.2">O orasi isigeto-geto bilasu nomasidailako la nosihabari nokaeli, ngaroko o nyawa yodupa yoise eko iholu yoise.</s>
      <s id="b.2TI.4.2.3">Komagena nakoso o nyawa de manga sala ona magenaka nasingangasu la aku manga sala yanako de nadedemo bilasu imatogu o sala yaaka, qabolo de ona nasiduduga ma ngale o bi moi-moi o kia bilasu yaaka.</s>
      <s id="b.2TI.4.2.4">Ma orasi nadoto bilasu ani sabari lo ka ilamo onaka.</s>
     </seg>
     <seg type="verse" id="b.2TI.4.3">
      <s id="b.2TI.4.3.1">O demo moi-moi talelefoka magena bilasu naaka, sababu ma orasi asa imasidiado de o bi nyawa asa o dodoto itotiai gena isigise kawa, duma ona manga edekati gena o kia bato ona yodupa magena isigise.</s>
      <s id="b.2TI.4.3.2">So ona asa o bi guru ikokulai yangaho de yasingosa la o bi guru magena isingangasu yamote to ona masirete manga nyafusu ma dorou, sababu o moi-moi magena manga siningaka yadahe so ona lo yodupa yasigise.</s>
     </seg>
     <seg type="verse" id="b.2TI.4.4">
      <s id="b.2TI.4.4.1">Komagena ona asa yoise iholu o dodoto itotiai de cawali yodupa isigise ka o dodoto ma jarita ifufuma.</s>
     </seg>
     <seg type="verse" id="b.2TI.4.5">
      <s id="b.2TI.4.5.1">Duma ngona gena, ngaroko o sangisara ma rabaka eko lo o loha ma rabaka, bilasu ani sininga de ani rohe ma nyafusu gena napareta qaloha.</s>
      <s id="b.2TI.4.5.2">Bilasu ngona o sangisara namoku, de o habari ma ngale Yesus Kristus gena notagi nosihabari.</s>
      <s id="b.2TI.4.5.3">So ani manara ma rabaka o kia o Gikimoi wonisitatapuka qangodu magena bilasu namanara.</s>
     </seg>
     <seg type="verse" id="b.2TI.4.6">
      <s id="b.2TI.4.6.1">Komagena so ma orasi he idumuka ngohi bilasu tosone maro o suba moi o Gikimoi Awi simaka.</s>
     </seg>
     <seg type="verse" id="b.2TI.4.7">
      <s id="b.2TI.4.7.1">De ma ngale o habari qaloloha tosihabari o bi nyawaka gena ngohi tomaaka maro o goguule moi ma rabaka tamote so tomagogora sidago lo ma bati taado.</s>
      <s id="b.2TI.4.7.2">Maro o goguule magena tosiboloka, so ngohi lo o dodoto itotiai gena topiricaya qaputuruka de tadiahi qaloha.</s>
      <s id="b.2TI.4.7.3">Upa sidago magena itagali.</s>
     </seg>
     <seg type="verse" id="b.2TI.4.8">
      <s id="b.2TI.4.8.1">Ma dodoguka, ngohi o bi moi-moi itotiai ka taaka, maro o nyawa o goguule ma rabaka tamomote so bilasu ngohi o hadiah tamake.</s>
      <s id="b.2TI.4.8.2">La ma orasi o nyawa yangodu manga loha de manga dorou ma sopo o Jou Yesus wafanggali itotiai de to ona manga sopo, de ngohi asa o hadiah woihike de ngohi ai sininga itotiai waaka, so komagena o oho ka sidutu ikakali tamake.</s>
      <s id="b.2TI.4.8.3">De ka cawali ngohi tomatengowa, duma o nyawa nagoona bato o Jou widodara so yodupa widamaha sidago Una wahino kali, ona lo asa o oho ka sidutu ikakali yamake.</s>
     </seg>
     <seg type="verse" id="b.2TI.4.9">
      <s id="b.2TI.4.9.1">Tanu nomataika nomasidailako la upa iteka de nahino kasi ngohino.</s>
     </seg>
     <seg type="verse" id="b.2TI.4.10">
      <s id="b.2TI.4.10.1">Sababu o Demas winyafusu ilamo o bi moi-moi o duniaka kiaka o Gikimoi wodudupawa, so una ngohi woidongosaka de wotagi o Tesalonika ma kotaka.</s>
      <s id="b.2TI.4.10.2">De o Kreskes una magena lo womajoboka la wotagi wosihabari o Galatia ma daeraka, de o Titus womajoboka la wotagi wosihabari o Dalmatia ma daeraka.</s>
     </seg>
     <seg type="verse" id="b.2TI.4.11">
      <s id="b.2TI.4.11.1">So ona yamuruo naga ngohi iririwo gena ka cawali o Lukas womatengo wogogesi dede ngohi.</s>
      <s id="b.2TI.4.11.2">So, Timotius, ma orasi ngona nahino tanu o Markus lo nowingaho wahino ngohino, sababu una aku ngohi woiriwo,</s>
     </seg>
     <seg type="verse" id="b.2TI.4.12">
      <s id="b.2TI.4.12.1">de lo o Tikhikus ai roriwo iqoqoma gena wihiwa, sababu towisulo so wotagi womajoboka o Efesus ma kotaka.</s>
     </seg>
     <seg type="verse" id="b.2TI.4.13">
      <s id="b.2TI.4.13.1">De lo ma orasi ngona nahino tanu ai juba kanaga tododongosa o Karpus awi tahuka gena naaho, una magena o Troas ma kotaka.</s>
      <s id="b.2TI.4.13.2">De lo naaho o bi buku-buku, ma boboloi ai buku kanaga isiaka de o haiwani ma kahi gena ma faida ilamo.</s>
     </seg>
     <seg type="verse" id="b.2TI.4.14">
      <s id="b.2TI.4.14.1">Kanaga o nyawa moi una o bi moi-moi o tabagano waaaka de awi ronga o Aleksander, una magena ma para ma dala woiaka o dorou ngohika, so o Jou done asa una wisisangisara ma ngale o dorou woiaka ngohika.</s>
     </seg>
     <seg type="verse" id="b.2TI.4.15">
      <s id="b.2TI.4.15.1">So ngona bilasu nomajaga qaloha ma ngale una upa o dorou wonigaka ngonaka, sababu una magena to ngone nanga dodoto itotiai walawangi qaputuru.</s>
     </seg>
     <seg type="verse" id="b.2TI.4.16">
      <s id="b.2TI.4.16.1">Ma nonomaka gena, ma orasi ipapasaka de o bobareta manga hakim ma simaka, de ma ngale manga dailako kagena ngohi tasinako itiai de o nyawa moi lo yahinowa ngohi ai dateka la iriwo, duma yangodu idongosaka.</s>
      <s id="b.2TI.4.16.2">Tanu o Gikimoi upa ona wasisala duma ona wasiapongu.</s>
     </seg>
     <seg type="verse" id="b.2TI.4.17">
      <s id="b.2TI.4.17.1">Ngaroko imaaka komagena, duma o hakim manga simaka o Jou kanaga dede ngohi.</s>
      <s id="b.2TI.4.17.2">So Una aku ai sininga wosiputuru sidago lo o dodoto itotiai qangodu tosihabari so o bi hakim ma nyawa o bangsa idadalano lo yoise.</s>
      <s id="b.2TI.4.17.3">So komagena o Jou woisisalamati o bodito ma rabano, imatero maro ngohi o singa ma uru ma rabaka de ipalakoka.</s>
     </seg>
     <seg type="verse" id="b.2TI.4.18">
      <s id="b.2TI.4.18.1">Mutuwade ngohi aku Una towipiricaya asa woisisalamati o nyawa moi-moi manga edekati qatotorou ma rabano de woingaho o sorogaye, kiaka Una kagena wopareta.</s>
      <s id="b.2TI.4.18.2">Hino la ngone o Gikimoi Awi ronga posilamo de ma bati lo ihiwa!</s>
      <s id="b.2TI.4.18.3">Amin.</s>
     </seg>
     <seg type="verse" id="b.2TI.4.19">
      <s id="b.2TI.4.19.1">Ai salam tosidingo ongo Priskila de o Akwila, komagena lo o Onesiforus de to una awi tahu ma raba moika.</s>
     </seg>
     <seg type="verse" id="b.2TI.4.20">
      <s id="b.2TI.4.20.1">O Erastus kanaga wogoge o Korintus ma kotaka.</s>
      <s id="b.2TI.4.20.2">O Trofimus ngohi towidongosa o Miletus ma kotaka sababu wigoga.</s>
     </seg>
     <seg type="verse" id="b.2TI.4.21">
      <s id="b.2TI.4.21.1">Tanu ngona nomasidailako qaloha la o alo de o rato ma orasi itagi waasi de ngohino nokahinoka.</s>
      <s id="b.2TI.4.21.2">De lo o Ebulus, de o Pudes, de o Linus, de o Klaudia de yadalasi nanga dodiao o Jou Yesus iwipipiricaya ona lo manga salam isidingo ngonaka.</s>
     </seg>
     <seg type="verse" id="b.2TI.4.22">
      <s id="b.2TI.4.22.1">De ngohi togolo o Jouka la, Timotius, tanu ngona ani sininga wosiputuru.</s>
      <s id="b.2TI.4.22.2">De to Una Awi laha foloi wodogo ngini o bi nyawa nipipiricaya ningoduka.</s>
      <s id="b.2TI.4.22.3">Ngohi Paulus O Roma ma kotaka</s>
     </seg>
    </div>
   </div>
   <div type="book" id="b.TIT">
    <div type="chapter" id="b.TIT.1">
     <seg type="verse" id="b.TIT.1.1">
      <s id="b.TIT.1.1.1">Titus tonisiboboso.</s>
      <s id="b.TIT.1.1.2">Ngohi manena, Paulus, o Gikimoi wositatapu todadi maro to Una Awi sosulo moi de o Yesus Kristus woisulo maro to Una Awi rasul moi.</s>
      <s id="b.TIT.1.1.3">Ngohi isulo ma ngale o nyawa o Gikimoi wahihirika so idadi to Una Awi nyawa, la ona magenaka taleleani ma ngale manga piricaya qaputuru o Yesuska.</s>
      <s id="b.TIT.1.1.4">De lo ngohi isulo ma ngale ona tadoto la yanako o Gikimoi Awi dodoto itotiai, kiaka kanaga imadoto o bi moi-moi wodudupa, la magena bilasu yaaka,</s>
     </seg>
     <seg type="verse" id="b.TIT.1.2">
      <s id="b.TIT.1.2.1">so ona yongongano asa yamake o oho ka sidutu ikakali.</s>
      <s id="b.TIT.1.2.2">Komagena ma orasi ka o dunia lo wosidadi waasi, de o Gikimoi wojaji qaboloka asa Awi nyawa gena ioho ka sidutu ikakali.</s>
      <s id="b.TIT.1.2.3">Una ma moi waasi wokulai.</s>
     </seg>
     <seg type="verse" id="b.TIT.1.3">
      <s id="b.TIT.1.3.1">De o orasi moi wahirika Una asa wasingangasu o bi nyawaka to Una Awi habari qaloloha, so kagena de Awi sosulo itagi isihabari.</s>
      <s id="b.TIT.1.3.2">Komagena o habari qaloloha o Gikimoi nanga Salamati woidedemo ngohika, magena woisulo la ngohi totagi tosihabari o bi nyawaka.</s>
     </seg>
     <seg type="verse" id="b.TIT.1.4">
      <s id="b.TIT.1.4.1">O surati manena tolefo ngonaka maro ai ngopa masirete tonisiboboso, sababu ngona nopiricayaka o Gikimoi Awi dodoto imatero maro de ngohi.</s>
      <s id="b.TIT.1.4.2">Ngohi togolo o Gikimoi nanga Baba de o Yesus Kristus to ngone nanga Salamati tanu inidogo ngonaka o laha de o galusiri ifoloi, la ani sininga yaaka so foloisi isanangi.</s>
     </seg>
     <seg type="verse" id="b.TIT.1.5">
      <s id="b.TIT.1.5.1">Ngohi asa totagika, de ngona kagena o Kretaka nogoge la ma ngale o nyawa o Yesus iwipipiricaya manga manara de manga dodoto isasala nositiai, de ma ngale notagi o bi doku nageto la o bi o nyawa ipipiricaya manga bobareta nahiri de natide, maro ngohi tonisulo ngonaka.</s>
     </seg>
     <seg type="verse" id="b.TIT.1.6">
      <s id="b.TIT.1.6.1">So nakoso o nyawa ipipiricaya o bolu moika manga bobareta nahiri, bilasu komanena: Nakoso o nyawa moi la wodadi o nyawa ipipiricaya manga bobaretaka gena, o nyawa una manena ma moi waasi o nyawa iwikalaki.</s>
      <s id="b.TIT.1.6.2">Komagena una bilasu ma peqeka ka momatengo de upa o ngopeqeka ma somoa wadupali, de awi ngopa-ngopa yangodu bilasu iwisigise qaloha de o nyawa ma somoa lo yanako awi ngopa manga oho ma rabaka yodupawa o dorou yaaka.</s>
     </seg>
     <seg type="verse" id="b.TIT.1.7">
      <s id="b.TIT.1.7.1">Bilasu ma moi waasi iwikalaki, sababu o nyawa ipipiricaya manga bobareta moi gena maro o Gikimoi Awi sosulo ma ngale o nyawa ipipiricaya waleleani.</s>
      <s id="b.TIT.1.7.2">Komagena upa womacaralamo, upa witobatoosa, upa witobadalu, upa witobangamo de upa o pipi wodesere.</s>
     </seg>
     <seg type="verse" id="b.TIT.1.8">
      <s id="b.TIT.1.8.1">Duma una bilasu wodupa o nyawa ma somoa wasigaro la imasidodogu awi tahuka, awi sininga de awi rohe ma nyafusu gena wapareta qaloha, de awi dupa o orasi isigeto-geto cawali o kia naga qaloloha, awi sininga watuga itotiai, so o dorou moi lo upa waaka duma o moi-moi o kia itotiai wodupa waaka.</s>
     </seg>
     <seg type="verse" id="b.TIT.1.9">
      <s id="b.TIT.1.9.1">Manga bobareta una magena bilasu wopiricaya igogou o habari qaloloha ma ngale o Yesus Kristus maro o kia ngohi dede ngona powidotoka.</s>
      <s id="b.TIT.1.9.2">La una o dodoto itotiai o nyawa ipipiricayaka wadoto womatoguwa, de wasiduduga so ona asa yamote.</s>
      <s id="b.TIT.1.9.3">Una magena bilasu awi piricaya qaputuru o Yesuska la igogou una lo wobarani wasidapano o nyawa nagoona o dodoto itotiai yahoholu, so ona asa yanako igogou ona masirete isala.</s>
     </seg>
     <seg type="verse" id="b.TIT.1.10">
      <s id="b.TIT.1.10.1">O nyawa ipipiricaya manga bobareta moi una magena bilasu wopiricaya qaputuru o Yesuska, sababu o dodoto itotiai de yahoholu gena ma nyawa yadala, ma boboloi ona o bi Yahudika ma nyawa o Yesus wipipiricayaka.</s>
      <s id="b.TIT.1.10.2">Ona manga bi guru ikokulai de manga dodoto ifufuma gena o nyawa yadomatoko de yakulai.</s>
     </seg>
     <seg type="verse" id="b.TIT.1.11">
      <s id="b.TIT.1.11.1">Ona magena o nyawaka yadoto de manga dodoto itotiaiwa, la yakulai ma ngale o nyawa asa o pipi yahike onaka.</s>
      <s id="b.TIT.1.11.2">Sababu manga dodoto itotiaiwa o nyawaka yadoto, so o bi tahumoi-tahumoi ma rabaka asa manga piricaya itotiai yodongosa.</s>
      <s id="b.TIT.1.11.3">O bi guru ikokulai gena bilasu pasidapano la o nyawaka imatogu yadoto.</s>
     </seg>
     <seg type="verse" id="b.TIT.1.12">
      <s id="b.TIT.1.12.1">Kanaga o nabi moi o Kretano lo idedemoka, "O bi Kreta ma nyawa gena yodupa yatodamatoko, de maro o bi haiwani ifofufuru isusa podoto so ona o dodoto itotiai gena yamotewa, de lo yatesere de imomanarawa."</s>
     </seg>
     <seg type="verse" id="b.TIT.1.13">
      <s id="b.TIT.1.13.1">So o kia ma nabi o Kretano wotetemo gena itero.</s>
      <s id="b.TIT.1.13.2">Mutuwade ngona bilasu nasidapano foloisi qaputuru ma ngale yanako igogou ona isala, la ona asa yopiricaya qaputuru o dodoto itotiaika,</s>
     </seg>
     <seg type="verse" id="b.TIT.1.14">
      <s id="b.TIT.1.14.1">de upa lo yamote o bi guru ikokulai to ona manga boboso masirete de o Yahudika manga dodoto ma jarita.</s>
     </seg>
     <seg type="verse" id="b.TIT.1.15">
      <s id="b.TIT.1.15.1">Nakoso o nyawa manga sininga ibolowo, asa manga manara moi-moi qangodu magena itiai o Gikimoi Awi simaka.</s>
      <s id="b.TIT.1.15.2">Duma nakoso ona o Yesus Kristus iwipiricayawa, manga sininga asa qatorou so manga manara moi-moi lo qangodu gena asa qatorou o Gikimoi Awi simaka.</s>
      <s id="b.TIT.1.15.3">Komagena lo o guru ikokulai ona manga siningaka cawali yasosininga o dorou de lo manga sininga ma rabaka qatogoi sidago lo itemo manga manara qatotorou gena qangodu itiai.</s>
     </seg>
     <seg type="verse" id="b.TIT.1.16">
      <s id="b.TIT.1.16.1">Nakoso o manara qaloloha yaakuwa yaaka de o Gikimoi iwisigisewa so manga manara qangodu qatorou, de o Gikimoi ona waleki de wadupawa.</s>
      <s id="b.TIT.1.16.2">So ngaroko ona itemo o Gikimoi iwinakoka, duma ngone panako magena ikulai de igogou ona o Gikimoi iwinakowa.</s>
      <s id="b.TIT.1.16.3">So bilasu nasidapano onaka ma ngale yanako igogou ona isala.</s>
     </seg>
    </div>
    <div type="chapter" id="b.TIT.2">
     <seg type="verse" id="b.TIT.2.1">
      <s id="b.TIT.2.1.1">Duma ngona, Titus, bilasu o bi nyawa o Yesus iwipipiricaya nasidoto la yaaka o dodoto kiaka itetero de itotiai.</s>
     </seg>
     <seg type="verse" id="b.TIT.2.2">
      <s id="b.TIT.2.2.1">So nakoso o nyawa ipipiricaya nadoto bilasu komanena: O bi dodihimo yanau nadoto bilasu manga sininga de manga rohe ma nyafusu gena yapareta qaloha de lo manga sininga yatuga itotiai, so manga moi-moi yaaaka gena maro o nyawa aku yahoromati.</s>
      <s id="b.TIT.2.2.2">De nadoto ona bilasu o dodoto itotiai yopiricaya igogou, de manga dodara ilamo o nyawaka, de ona lo o sangisara yamoku.</s>
     </seg>
     <seg type="verse" id="b.TIT.2.3">
      <s id="b.TIT.2.3.1">Komagena lo o bi dodihimo o ngopeqeka nadoto bilasu manga sininga de o bi moi-moi yaaka itiai de qaloha maro o Gikimoi wodudupa, so upa o nyawa ma somoa manga ronga ma dorou yogaka de upa yatobadalu.</s>
      <s id="b.TIT.2.3.2">De bilasu ona yodupa yadoto o bi moi-moi qaloloha o ngopeqeka ma somoaka.</s>
     </seg>
     <seg type="verse" id="b.TIT.2.4">
      <s id="b.TIT.2.4.1">Gena ma ngale ona o ngopeqeka asa ikakawiku lo yadoto la manga roka de manga ngopa-ngopa yasiboso,</s>
     </seg>
     <seg type="verse" id="b.TIT.2.5">
      <s id="b.TIT.2.5.1">de maro o awa moi ami dailako qaloha ami tahu ma rabaka de mowisigise qaloha ma rokaka, de lo ami sininga matuga itotiai la kanaga ami oho ma rabaka gena o dorou moi lo upa maaka.</s>
      <s id="b.TIT.2.5.2">So o bi ngopeqeka asa ikakawiku gena upa o moi-moi qatotorou yaaka, la o nyawa ma somoa moi lo yaakuwa o Gikimoi Awi habari qaloloha yaaka qatorou.</s>
     </seg>
     <seg type="verse" id="b.TIT.2.6">
      <s id="b.TIT.2.6.1">De komagena lo o bi gohiduuru nadoto bilasu ona manga sininga yatuga itotiai.</s>
     </seg>
     <seg type="verse" id="b.TIT.2.7">
      <s id="b.TIT.2.7.1">De ngona masirete lo o orasi isigeto-geto bilasu o moi-moi qaloloha naaka, la o nyawa ma somoa manga sininga ma rabaka yanako itiai la o moi-moi maro komagena bilasu ona yaaka.</s>
      <s id="b.TIT.2.7.2">Bilasu nadoto de ani dodoto itotiai de itetero la o nyawa aku yahoromati,</s>
     </seg>
     <seg type="verse" id="b.TIT.2.8">
      <s id="b.TIT.2.8.1">de o nyawa moi lo akuwa ani demo ma sala yamake.</s>
      <s id="b.TIT.2.8.2">Naaka komagena la to ngona ani lawangi gena o kia naga moi lo upa ona yamake ma ngale ngona nisisala, so ona masirete asa imasimaqe.</s>
     </seg>
     <seg type="verse" id="b.TIT.2.9">
      <s id="b.TIT.2.9.1">De komagena lo nakoso o nyawa igogilalo de kanaga maro manga tona masirete ihiwa, so bilasu o nyawa ma somoa una awi tonaka imanara la manga oho yamake, ona magenaka nadoto bilasu manga manara moi-moi ma rabaka iwisigise qaloha o tona ma duhutu una magenaka.</s>
      <s id="b.TIT.2.9.2">Komagena bilasu o bi kia naga o tona ma duhutu wosusulo upa isiholu, duma ka yaaka la awi sininga isanangi.</s>
     </seg>
     <seg type="verse" id="b.TIT.2.10">
      <s id="b.TIT.2.10.1">De nadoto la o tona ma duhutu awi moi-moi upa ona yatosi, duma ona bilasu o wange isigeto-geto isimane ona manga manara moi-moi yaaka de manga sininga qaloha, la o tona ma duhutu magena igogou aku wapiricaya.</s>
      <s id="b.TIT.2.10.2">Bilasu o moi-moi yaaka komagena, la done asa o bi nyawa o Yesus wipipiricaya waasi yanako de isihoda gena igogou qaloha ma ngale o dodoto o Gikimoi asa ngone wonasisalamati.</s>
     </seg>
     <seg type="verse" id="b.TIT.2.11">
      <s id="b.TIT.2.11.1">Komagena bilasu o nyawa ipipiricaya o moi-moi qaloloha yaaka, sababu de o Gikimoi Awi laha o nyawaka so wisulo o Yesus Kristus wouti o duniaku ma ngale o Gikimoi Awi edekati la o bi nyawa yangodu aku wasisalamati.</s>
     </seg>
     <seg type="verse" id="b.TIT.2.12">
      <s id="b.TIT.2.12.1">De lo o Gikimoi de Awi laha ngoneka asa wonadoto la pomatogu paaka o bi moi-moi o Gikimoi wodudupawa de pomatogu o dunia ma nyafusu qatorou pomote, de o orasi manena ngone bilasu nanga sininga itiai la paaka o moi-moi o kia itotiai de o Gikimoi wodudupa.</s>
     </seg>
     <seg type="verse" id="b.TIT.2.13">
      <s id="b.TIT.2.13.1">Bilasu paaka komagena, sababu ngone podamaha de pongongano done asa ifoloi posanangi, ma orasi nanga Gikimoi Wilalamo Una magena to ngone nanga Salamati o Yesus Kristus asa wouti kali o duniaku, maro o kolano moi de Awi kuasaka.</s>
     </seg>
     <seg type="verse" id="b.TIT.2.14">
      <s id="b.TIT.2.14.1">Una Awi rohe wahike isone ma ngale ngone nanga dorou ma ija so ma rabano aku wonapalako de wonariwo so nanga dorou isisa de nanga sininga qaloha.</s>
      <s id="b.TIT.2.14.2">La ngone podadi maro to Una Awi nyawa masirete de maro lo o nyawa podupa o loha paaka.</s>
     </seg>
     <seg type="verse" id="b.TIT.2.15">
      <s id="b.TIT.2.15.1">So o bi moi-moi qangodu iqoma ngohi talelefoka gena nadoto o nyawa ipipiricayaka, de manga sininga nasiputuru la bilasu ona yaaka, de lo nasidapano nagoona yamomotewa.</s>
      <s id="b.TIT.2.15.2">Naaka komagena maro o Yesus Kristus Awi sosulo moi, so o nyawa moi lo upa nasimaha ngona nisigisewa.</s>
     </seg>
    </div>
    <div type="chapter" id="b.TIT.3">
     <seg type="verse" id="b.TIT.3.1">
      <s id="b.TIT.3.1.1">Ngona ani nyawa o Yesus iwipipiricaya o Kretaka nadoto nosidadu-dadu, la yososininga bilasu ona yasigise qaloha o nyawa yangodu ipopareta, de lo ona bilasu manga sininga ma dupa isidailako la o kia bato qaloloha gena yodupa yaaka.</s>
     </seg>
     <seg type="verse" id="b.TIT.3.2">
      <s id="b.TIT.3.2.1">De ona bilasu o nyawa ma somoa moi lo upa yasibicara qatorou de upa lo imakangamo.</s>
      <s id="b.TIT.3.2.2">Duma ona bilasu de manga sabari ilamo la o bi nyawa yadodara de lo bilasu o orasi isigeto-geto manga sininga qamuuqu o bi nyawaka.</s>
     </seg>
     <seg type="verse" id="b.TIT.3.3">
      <s id="b.TIT.3.3.1">Sababu iqoqomaka ngone masirete lo pofuma, so poholu o Yesus powipiricaya, de pamote ka o ngeko isasala, sidago lo o nyafusu ma dorou gena foloi podupa so bilasu ka paaka.</s>
      <s id="b.TIT.3.3.2">So o orasi isigeto-geto ngone ka o dorou paaka de nanga edekati o nyawa manga bi moi-moi panyafusu poli, sidago lo o nyawa inaduhudu so ngone de o nyawa ma somoa pomatekesikoholu.</s>
     </seg>
     <seg type="verse" id="b.TIT.3.4">
      <s id="b.TIT.3.4.1">Ngaroko ngone o bi moi-moi qatotorou magena paaka, duma ma orasi yaadoka de o Gikimoi asa wonasidumu Awi laha de lo Awi dodara so ngone wonasisalamatika.</s>
     </seg>
     <seg type="verse" id="b.TIT.3.5">
      <s id="b.TIT.3.5.1">De to ngone nanga dorou Una wapiki de wasisaka, de lo Awi Gurumi Qatetebi nanga sininga wamuane so nanga oho qamomuane koloko asa inasibuo kali.</s>
      <s id="b.TIT.3.5.2">De upa Una wonasisalamati sababu ngone o moi-moi itotiai paaka, duma Una masirete wonagalusiri ngoneka, so komagena asa Una wodupa ngone wonasisalamati.</s>
     </seg>
     <seg type="verse" id="b.TIT.3.6">
      <s id="b.TIT.3.6.1">So o Gikimoi Awi Gurumi Qatetebi wonasitodihike ngoneka la o Yesus Kristus aku ngone wonasisalamati.</s>
     </seg>
     <seg type="verse" id="b.TIT.3.7">
      <s id="b.TIT.3.7.1">Sababu Una Awi laha ilamo ngoneka, so aku o Gikimoi waaka nanga sininga itiai, la igogou ngone maro Awi ngopa-ngopa masirete so pongongano done asa pooho ka sidutu ikakali.</s>
     </seg>
     <seg type="verse" id="b.TIT.3.8">
      <s id="b.TIT.3.8.1">O demo moi-moi iqoma ngohi tolelefoka gena igogou de itero.</s>
      <s id="b.TIT.3.8.2">Mutuwade ngohi todupa o moi-moi qangodu magena ngona nadoto o bi nyawa o Gikimoi iwipipiricayaka de ani sininga igogou, la ma ngale ona lo yodupa manga loha yaaka o nyawaka.</s>
      <s id="b.TIT.3.8.3">O demo moi-moi iqoma ngohi tolelefoka gena qaloha de aku lo o bi nyawa yangodu yariwo,</s>
     </seg>
     <seg type="verse" id="b.TIT.3.9">
      <s id="b.TIT.3.9.1">duma nakoso o nyawa la imatekekoholu koloko o nyawa ifufuma, ma ngale o Gikimoi Awi bobita o Musa wolelefoka de o dodoto ma jarita ka manga etesi imatekekangamo gena, ma faida ihiwa.</s>
      <s id="b.TIT.3.9.2">So magena upa ngona nomaha-maha.</s>
     </seg>
     <seg type="verse" id="b.TIT.3.10">
      <s id="b.TIT.3.10.1">Nakoso o nyawa la kanaga o dodoto isasala yadoto o nyawa ipipiricayaka ma ngale o nyawa ipipiricaya manga sininga iruwahe sidago o dodoto itotiai yodongosa, ngona bilasu nasidapano ma moi eko nosidadu ma sinoto sidago lo imatogu.</s>
      <s id="b.TIT.3.10.2">Duma nako imatogu yoholu, de o nyawa ona magena upa he nasimaha yodotoli.</s>
     </seg>
     <seg type="verse" id="b.TIT.3.11">
      <s id="b.TIT.3.11.1">Ngona nanakoka o nyawa maro komagena igogou o dodoto itotiai yaholu de ona masirete lo yanako o manara isasala yaakaka, so igogou nanako ona manga manara lo qatorou o Gikimoi Awi simaka.</s>
     </seg>
     <seg type="verse" id="b.TIT.3.12">
      <s id="b.TIT.3.12.1">To ngohi ai edekati kanena o Nikopolis ma kotaka togogesi sidago o alo de o rato ma orasi ipasa, so ma orasi o Artemas eko o Tikhikus la kagena imasidiado ngonaka, de ngohi tonisulo ngona tanu nomasidailako qaloha la nakahino ngohino o Nikopoliska.</s>
     </seg>
     <seg type="verse" id="b.TIT.3.13">
      <s id="b.TIT.3.13.1">De ma ngale o Zenas, una o doku ma adati ma sahe moi, de lo o Apolos ona o Kreta ma guraka, de ma orasi ona imajobo bilasu ngona nariwo qaloha la manga dodagi ma rabaka manga oho upa lo ikurangi.</s>
     </seg>
     <seg type="verse" id="b.TIT.3.14">
      <s id="b.TIT.3.14.1">De lo nanga dodiao o Yesus iwipipiricayaka upa sidago ona manga oho magena ma faida ihiwa, so bilasu imadoto la o manara qaloloha yodupa yaaka igogou, ma boboloi o nyawa isususa yariwo.</s>
     </seg>
     <seg type="verse" id="b.TIT.3.15">
      <s id="b.TIT.3.15.1">Ngohi de ai dodiao mingodu kanena misidingo o salam tanu asa pomakamake de ngona o Kretaka.</s>
      <s id="b.TIT.3.15.2">So nosidiado to ngomi mia salam pomakamake dede ona yangodu o Kretaka, ona o nyawa imisiboboso ngomika de lo yopipiricaya o Gikimoi Awi dodoto maro de ka ngone.</s>
      <s id="b.TIT.3.15.3">De ngohi togolo tanu to ngone nanga Yesus Kristus asa Awi laha foloi wodogo ngini ningoduka.</s>
      <s id="b.TIT.3.15.4">Ngohi Paulus O Nikopolis ma kotaka o Makedonia ma daeraka</s>
     </seg>
    </div>
   </div>
   <div type="book" id="b.PHM">
    <div type="chapter" id="b.PHM.1">
     <seg type="verse" id="b.PHM.1.1">
      <s id="b.PHM.1.1.1">Filemon, ngona gena ngomi mia dodiao o manara moi ma rabaka so minidododara.</s>
      <s id="b.PHM.1.1.2">Ngohi, Paulus, ma ngale o Yesus Kristus towileleani so o bui ma rabaka, de o Timotius nanga dodiao ma Kristus wipipiricaya, o surati manena ngomi minisidingo ngonaka.</s>
      <s id="b.PHM.1.1.3">2 De ngomi lo misidingo o salam tanu asa pomakamake de ona yasinoto to ngomi mia dodiao ma Kristus wipipiricaya, ona magena o Apfia de lo o Arkhipus.</s>
      <s id="b.PHM.1.1.4">Una o Arkhipus maro o prajurit moi o komandan ma beseso waaka wokaeli, sababu una lo ma Kristus wileleani wokaeli.</s>
      <s id="b.PHM.1.1.5">De lo misidingo o salam tanu asa pomakamake de o bi gogobu ona yangodu kagena Filemon ani tahuka yodupa imatotolomu.</s>
      <s id="b.PHM.1.1.6">3 Ngomi migolo o Gikimoi nanga Baba de nanga Jou Yesus Kristus tanu inidogo nginika o laha ifoloi, la nia sininga yaaka so foloisi isanangi.</s>
      <s id="b.PHM.1.1.7">4 Ngohi ma orasi ai sumbayang tatide o Gikimoika ma ngale ngona, de tonisininga ai sumbayang qangodu ma rabaka.</s>
      <s id="b.PHM.1.1.8">Totemo, "Ya, Jou!</s>
      <s id="b.PHM.1.1.9">Ani laha ka ilamo poli." 5 Sababu ngohi asa toise ngona ani piricaya qaputuru o Jou Yesuska de lo nadodara o Gikimoi Awi nyawa yangoduka.</s>
      <s id="b.PHM.1.1.10">6 De ngohi tosumbayang o Gikimoika togolo tanu ngona asa ma Kristus nowipiricaya qaputurusi.</s>
      <s id="b.PHM.1.1.11">De lo o laha moi-moi qangodu o Gikimoi ngone wonahihikeka gena igogou asa nanako.</s>
      <s id="b.PHM.1.1.12">So komagena ngona aku o loha naaka Awi nyawa yangodu maro nanga dodiao, la ma ngale ma Kristus asa iwihoromati.</s>
      <s id="b.PHM.1.1.13">7 So ngohi foloi inali de ai sininga lo foloi qaputuru, sababu ngona ai dodiao nopipiricaya asa nadodara o Gikimoi Awi nyawaka de komagena ngona lo manga sininga nosiputuru.</s>
      <s id="b.PHM.1.1.14">8 Komagena so ngaroko ngohi maro ma Kristus Awi sosulo moi so de o kuasa ma ngale ngohi aku tonisulo ngonali la naaka, 9 duma tosininga ngona gena o Gikimoi Awi nyawa nadodara.</s>
      <s id="b.PHM.1.1.15">So ka ngonali ngohi asa tonibaja de tonigolo.</s>
      <s id="b.PHM.1.1.16">Mutuwade ngohi manena o Yesus Kristus Awi dagali moi so ibuika ma ngale Una towileleani, 10 so asa togolo ngonaka la tanu kanaga ai ngopa moi gena asa ngona nowiriwo.</s>
      <s id="b.PHM.1.1.17">Una magena maro ai ngopa masirete.</s>
      <s id="b.PHM.1.1.18">Sababu ma orasi ngohi o bui ma rabaka de o habari qaloloha towisingangasu unaka, de maro o ngopa moi awi rohe ma sihino ma babano so to una awi piricaya lo ma sihino ngohino.</s>
      <s id="b.PHM.1.1.19">Una magena awi ronga o Onesimus (de awi ronga ma ngale gena faida qaloha).</s>
      <s id="b.PHM.1.1.20">11 Ngaroko iqoqomaka asa una awi riwo qatorou de ma faida ihiwa ma ngale ngonaka, duma o orasi manena ma ngale awi riwo ngona de ngohika gena ka qalohaka so awi faida lo qaloha.</s>
      <s id="b.PHM.1.1.21">12 So o Onesimus una foloisi towisayangi maro ka to ngohi ai kusi-kusi de una magena asa towisulo la wotagi woliho ngonaka.</s>
      <s id="b.PHM.1.1.22">13 Ma orasi ngohi ibuika sababu o habari qaloloha tosihabari, de ka todupasi towisulo la maro to ngona ani dagali moi gena una wogoge de woileleani ngohi.</s>
      <s id="b.PHM.1.1.23">14 Duma ngona tonigolowa de noisimaha waasi, so ngohi tositatapuka upa lo towisulo sidago una aku wogoge dede ngohili.</s>
      <s id="b.PHM.1.1.24">Upa sidago lo una wogoge de woiriwo ngohi duma ngona asa nosimaha waasi.</s>
      <s id="b.PHM.1.1.25">Lebelaha kanaga de ani dupaka la aku ngona asa ngohi noiriwo kali.</s>
      <s id="b.PHM.1.1.26">15 Nagala o Gikimoi Awi dupa so o Onesimus wonidongosa, la ma ngale una magena asa o Jou Yesus wipiricayaka, de itekawa done woliho kali la una wogoge dede ngona de ma deka ma bati lo ihiwa.</s>
      <s id="b.PHM.1.1.27">16 O Onesimus towidodara, duma igogou ngona asa nowidodara foloisi qaloha.</s>
      <s id="b.PHM.1.1.28">Sababu una gena upa ka to ngona ani gilalo ileleleani kali, duma una foloisi qaloha maro o gilalo woleleleani moi, sababu una magena lo to ngona ani dodiao o Jou Yesus wipipiricayaka.</s>
      <s id="b.PHM.1.1.29">17 So ngohi tonigolo ngonaka, nakoso ngona noisininga ngohi maro to ngona ani dodiao o Jou Yesus powipipiricaya de powileleanika, de tanu ma orasi o Onesimus womasidiado ngonaka, de una asa nowisimore imatero maro ngona de ngohi pomatekesikomore.</s>
      <s id="b.PHM.1.1.30">18 De lo nakoso una de awi sala moi ngonaka eko lo una de awi nagi moi ngonaka, tanu awi sala magena ngona noisisala ngohika maro ai sala de ai nagi masirete.</s>
      <s id="b.PHM.1.1.31">19 Ngohi, Paulus, de ai gia masirete talefo: o moi-moi magena asa ngohika isimoku de lo awi nagi ngonaka asa tafangu.</s>
      <s id="b.PHM.1.1.32">(So komagena, ngaroko, upa he tonisininga la ngona ani nagi foloisi ilamo ngohika, sababu ma orasi o habari qaloloha tonisihabari de ngona o Jou Yesus asa nowipiricayaka de o oho ka sidutu ikakali gena namake, so magegena maro to ngona ani nagi moi ngohika.) 20 Ai dodiao ma Kristus nowipipiricaya, ma ngale o Jou so igogou ngohi todupa la tanu ngona o loha moi naaka ngohika, so tonisulo la ngona dede o Onesimus nimatekesikomore la de magegena ngona aku to ngohi ai sininga nosiputuru.</s>
      <s id="b.PHM.1.1.33">21 Ngohi tobarani o surati manena talefo ngonaka, sababu tanako ngona asa ai gogolo moi ngonaka gena nosigise, de tanako igogou asa naaka foloisi de o kia naga moi gena ngohi tonigolo ngonaka.</s>
      <s id="b.PHM.1.1.34">22 De kanaga ai gogolo moili gena tanu o ngihi moi nosidailako ma ngale ani tahuka asa tomasidodogu.</s>
      <s id="b.PHM.1.1.35">Sababu ngini nia sumbayang niatide o Gikimoika ma ngale ngohi, so ngohi tongongano Una asa o bui ma rabano woisisupu la aku tokahika kali nginika.</s>
      <s id="b.PHM.1.1.36">23 O Epafras lo o bui ma rabaka wisangisara dede ngohi sababu una o Yesus Kristuska woleleleani moi, una asa o salam wosidingo ngonaka tanu nimakamake kali.</s>
      <s id="b.PHM.1.1.37">24 De kanaga o Markus, de o Aristarkhus, de o Demas de lo o Lukas ona ai dodiao ileleleani lo o salam yosidingo ngonaka tanu asa nimakamake kali.</s>
      <s id="b.PHM.1.1.38">25 De ngohi togolo o Jou Yesus Kristus tanu Awi laha foloi wodogo ngini ningoduka.</s>
      <s id="b.PHM.1.1.39">Ngohi Paulus O Roma ma kotaka o bui ma rabaka</s>
     </seg>
    </div>
   </div>
   <div type="book" id="b.HEB">
    <div type="chapter" id="b.HEB.1">
     <seg type="verse" id="b.HEB.1.1">
      <s id="b.HEB.1.1.1">Iqoqoma-qomaka, kanaga he ma para ma dalaka de o bi ngeko lo ma bio idala o Gikimoi Awi demo asa wosingangasu gena o bi nabika, so ona magena lo aku yasingangasuli to ngone nanga ete de nanga topora iqoqomaka.</s>
     </seg>
     <seg type="verse" id="b.HEB.1.2">
      <s id="b.HEB.1.2.1">Duma o orasi manena gena kanaga o orasi ma dodoguka, to Una Awi demo gena Awi Ngopa masirete Una magena asa wonasingangasu ngoneka.</s>
      <s id="b.HEB.1.2.2">Una Awi Ngopa gena wisitatapuka la o bi moi-moi o kia naga qangodu gena to Una, o bi moi-moi kiaka sababu ka Una magena so o dunia de o dipa lo qangodu idadika.</s>
     </seg>
     <seg type="verse" id="b.HEB.1.3">
      <s id="b.HEB.1.3.1">Una Awi Ngopa magena o Gikimoi Awi nita, ena gena Una o Gikimoi Awi mulia wosikelelo, de ma ngale Una gena de o Gikimoi ka imaketero.</s>
      <s id="b.HEB.1.3.2">Una magegena de Awi demo ikokuasa so kanaga o bi moi-moi o kia naga gena qangodu wapaliharaka.</s>
      <s id="b.HEB.1.3.3">Una o bi nyawa o duniaka manga dorou ma rabano wasisupu qaboloka, de asa Una witide o sorogaye so kadaku womatamiye o Gikimoi Wokokuasa Awi girinaka la Awi horomati wamake.</s>
     </seg>
     <seg type="verse" id="b.HEB.1.4">
      <s id="b.HEB.1.4.1">Igogou, Una magena wodadi foloisi wolamo de o Gikimoi Awi malaikat-malaikat, de o ronga kiaka o Gikimoika wamamake gena ma horomati foloisi ikuruye de to bi malaikat manga ronga.</s>
     </seg>
     <seg type="verse" id="b.HEB.1.5">
      <s id="b.HEB.1.5.1">Komagena igogou, sababu ma moi waasi o Gikimoi wotemo Awi malaikatka komanena, "Ngona gena Ai Ngopa.</s>
      <s id="b.HEB.1.5.2">O wange manena Ngohi tadedemo yangoduka, igogou Ngohi gena to Ngona Ani Baba."</s>
      <s id="b.HEB.1.5.3">De lo ma moi waasi o Gikimoi ma ngale Awi malaikat gena wotemo komanena, "Ngohi gena to Una Awi Baba, de Una gena lo to Ngohi Ai Ngopa."</s>
      <s id="b.HEB.1.5.4">De o bi demo magena ma meta ka cawali o Gikimoi ma Ngopaka.</s>
     </seg>
     <seg type="verse" id="b.HEB.1.6">
      <s id="b.HEB.1.6.1">De ma ngale o Gikimoi ma Ngopa womatetengo gena kanaga foloisi wolamo so ma orasi wisulo Una gena wouti o duniaku, de o Gikimoi lo wotemo komanena, "To Ngohi Ai malaikat ona yangodu bilasu Ai Ngopa magena iwisuba."</s>
     </seg>
     <seg type="verse" id="b.HEB.1.7">
      <s id="b.HEB.1.7.1">Nakoso ma ngale Awi malaikat gena, o Gikimoi wotemo komanena, "O Gikimoi Awi malaikat ona wileleleani gena waaka la ona yodadi maro o paro, de lo maro o uku ma sora."</s>
     </seg>
     <seg type="verse" id="b.HEB.1.8">
      <s id="b.HEB.1.8.1">Duma ma Ngopa magenaka o Gikimoi witemo komanena, "Ngona gena o Gikimoi, de asa nopareta ka sidutu ikakali, de Ngona lo asa Ani nyawa nakolano de Ani sininga itotiai.</s>
     </seg>
     <seg type="verse" id="b.HEB.1.9">
      <s id="b.HEB.1.9.1">Ngona o manara itotiai gena nododara de o manara ma dorou noduhudu.</s>
      <s id="b.HEB.1.9.2">Komagena so Ngohi, Ani Gikimoi, asa o gososo toniguse Ngonaku maro o nonako moi Ngona tonitide la nodadi o kolano moi foloisi nihohoromati de Ani dodiao."</s>
     </seg>
     <seg type="verse" id="b.HEB.1.10">
      <s id="b.HEB.1.10.1">De lo o Gikimoi ma Ngopa magenaka witemo, "Ngona, Jou, gena ma solano Ngona o dunia nosidadi, de Ani gia masirete gena o dipa lo naaka.</s>
     </seg>
     <seg type="verse" id="b.HEB.1.11">
      <s id="b.HEB.1.11.1">Magena qangodu igogou done isisa, duma Ngona gena kanaga ka sidutu ikakali.</s>
      <s id="b.HEB.1.11.2">O dunia de o dipa gena done idadi qapereki maro o baju done idadi qatorou,</s>
     </seg>
     <seg type="verse" id="b.HEB.1.12">
      <s id="b.HEB.1.12.1">de lo maro o baju Ngona asa napake kawa eko naumoka de nositagali so moili gena qamomuane.</s>
      <s id="b.HEB.1.12.2">Duma Ngona ka ma moi lo nongaliwa, de Ani oho magena ma dodogu lo ihiwa."</s>
     </seg>
     <seg type="verse" id="b.HEB.1.13">
      <s id="b.HEB.1.13.1">De komagena lo o Gikimoi asa o malaikat moi waasi onaka wotemo komanena, "Nomatamiye to Ngohi Ai girinaka la Ai horomati namake sidago Ani lawangi taaka la yahino de nisigise ka ka Ngonaka."</s>
      <s id="b.HEB.1.13.2">Duma Awi demo magena wotemo cawali ka ma Ngopaka.</s>
     </seg>
     <seg type="verse" id="b.HEB.1.14">
      <s id="b.HEB.1.14.1">So nako o bi malaikat ona magena, yangodu o Gikimoi Awi leleani kiaka wasusulo la ona itagi ma ngale o nyawa nagoona done Una wasisalamati gena, ona yaleleani.</s>
     </seg>
    </div>
    <div type="chapter" id="b.HEB.2">
     <seg type="verse" id="b.HEB.2.1">
      <s id="b.HEB.2.1.1">Mutuwade ma ngale o Jou Yesus foloisi wolamo de o bi malaikat, so ngone bilasu pomasidodiahi o dodoto ma ngale Una gena, kiaka poiise, magena pomasigocoho qaputuru de posigise qaputuru, la ma ngale upa ngone he kagena o ngeko itotiaika de pamote kali o ngeko isasalaka.</s>
     </seg>
     <seg type="verse" id="b.HEB.2.2">
      <s id="b.HEB.2.2.1">Sababu o Gikimoi Awi bobita kiaka iqoqomaka o bi malaikat yosingongangasu nanga ete de nanga toporaka gena itagaliwa.</s>
      <s id="b.HEB.2.2.2">Ce!</s>
      <s id="b.HEB.2.2.3">O nyawa la kanaga yosigisewa eko yatilaku, ona magena yangodu asa manga dorou ma fanggali yamake.</s>
     </seg>
     <seg type="verse" id="b.HEB.2.3">
      <s id="b.HEB.2.3.1">So nakoso ngone o habari qaloloha gena posidoohawa, de igogou nanga dorou ma fanggali magena asa akuwa inapalako.</s>
      <s id="b.HEB.2.3.2">O habari magena foloisi qaloha de o demo kiaka iqoqomaka o bi malaikat isingongangasu.</s>
      <s id="b.HEB.2.3.3">De magena lo o Jou Yesus masirete wosihabari woqomaka de o nyawa lo kanaga yoiseka, ona magena done o habari gena inasinako itiai ngoneka.</s>
     </seg>
     <seg type="verse" id="b.HEB.2.4">
      <s id="b.HEB.2.4.1">De o Gikimoi masirete o demo ona isingongangasuka gena wosiputuru, sababu waaka o nonako moi-moi ihahairani la Awi kuasa wosikelelo, de lo mote to Una Awi dupa masirete o Gurumi Qatetebi o cocatu moi-moi magena wositoku onaka.</s>
     </seg>
     <seg type="verse" id="b.HEB.2.5">
      <s id="b.HEB.2.5.1">Nakoso posiade-ade o dunia manena kiaka done qamomuane o orasi ma simaka, ma ngale yapopareta gena o Gikimoi Awi kuasa wahike o bi malaikat gena yasowo.</s>
     </seg>
     <seg type="verse" id="b.HEB.2.6">
      <s id="b.HEB.2.6.1">Duma o bi nyawa ona magenaka Awi kuasa gena asa wahike, de ma ngale magena kanaga to Una Awi Jaji ma Buku ma rabaka o demo isingangasu itemo, "Jou Gikimoi, kanaga o bi nyawa gena nagoona sidago Ngona bilasu nasininga.</s>
      <s id="b.HEB.2.6.2">Ona gena ka o nyawa duma Ngona namaha-maha bai!</s>
     </seg>
     <seg type="verse" id="b.HEB.2.7">
      <s id="b.HEB.2.7.1">Ngona gena, o orasi ma cunu naaka so manga kuasa gena sutu ikurangi de o malaikat.</s>
      <s id="b.HEB.2.7.2">Ngona gena nasihoromati de nahike o kuasa de o mulia.</s>
     </seg>
     <seg type="verse" id="b.HEB.2.8">
      <s id="b.HEB.2.8.1">Ngona gena o kuasa nahike la o bi moi-moi qangodu yapareta."</s>
      <s id="b.HEB.2.8.2">So nakoso itemo o Gikimoi o kuasa wahike o nyawaka la o bi moi-moi qangodu yapareta, magena igogou de ma ngale o kia naga moi-moi qangodu ona yapareta.</s>
      <s id="b.HEB.2.8.3">Ngaroko komagena, o orasi manena de o nyawa la o bi moi-moi qangodu yapopareta gena, kanaga ngone pakelelo waasi.</s>
     </seg>
     <seg type="verse" id="b.HEB.2.9">
      <s id="b.HEB.2.9.1">Duma ngone powikelelo o Yesus kanaga de Awi kuasa bai!</s>
      <s id="b.HEB.2.9.2">Ma orasi Una kanaga o dunia ma qokuka, de kanaga wiaka so Una sutu wiceke de o malaikat.</s>
      <s id="b.HEB.2.9.3">Sababu ma ngale o Gikimoi Awi laha ngone inangoduka so Una wisangisara sidago lo wosone, so Una gena wisimulia de wisihoromati.</s>
     </seg>
     <seg type="verse" id="b.HEB.2.10">
      <s id="b.HEB.2.10.1">Komagena o Gikimoi Una gena, o bi moi-moi o kia naga qangodu gena wosidadika de magena ma ngale Una masirete wigiliri.</s>
      <s id="b.HEB.2.10.2">So itiaika la Una gena wasimaha la o Jou Yesus wisangisara ma ngale Una womatengo gena womaaka o Salamati wololoa moi, kiaka o ngeko wasidumu Awi nyawaka ma ngale ona wasisalamati so aku imakomote yasimulia Una dede ona.</s>
     </seg>
     <seg type="verse" id="b.HEB.2.11">
      <s id="b.HEB.2.11.1">Komagena lo o Yesus Una magena to ngone nanga dorou qangodu wasisaka ma ngale nanga sininga aku qatebi.</s>
      <s id="b.HEB.2.11.2">De Una o dorou wasisisa moi de to ngone nanga sininga ma dorou lo wasisaka, so ngone inangodu kanaga nanga Baba ka womatengo.</s>
      <s id="b.HEB.2.11.3">Komagena so o Jou Yesus wimaqewa so wotemo ngone gena to Una Awi tahu ma raba moi.</s>
     </seg>
     <seg type="verse" id="b.HEB.2.12">
      <s id="b.HEB.2.12.1">Komagena igogou, sababu iqomaka o Yesus wotemo o Gikimoika, "Ma ngale Ngona gena, Ngohi asa tasingangasu de tonigiliri to Ngohi Ai tahu ma raba moika de lo Ani gogobu ma dolomu manga sidongirabaka."</s>
     </seg>
     <seg type="verse" id="b.HEB.2.13">
      <s id="b.HEB.2.13.1">De lo o Yesus wotemo, "Ngohi Ai ngongano gena ka cawali o Gikimoika."</s>
      <s id="b.HEB.2.13.2">De moili wotemo, "Ngohi kanena naga, dede o bi ngopa-ngopa lo kiaka o Gikimoi ona magena woihihike Ngohika."</s>
     </seg>
     <seg type="verse" id="b.HEB.2.14">
      <s id="b.HEB.2.14.1">So nako ngone kiaka o Gikimoi wonaeto maro Awi ngopa-ngopa gena, imatero maro ka o nyawali so nanga rohe done isone o duniaka.</s>
      <s id="b.HEB.2.14.2">Komagena lo o Jou Yesus, Una masirete lo, imaketero maro dede ona, so ipapasaka gena Una wosoneka la ma ngale o Iblis awi kuasa kiaka o sone wapopereta gena aku wasisa.</s>
     </seg>
     <seg type="verse" id="b.HEB.2.15">
      <s id="b.HEB.2.15.1">De Una lo wosone la ma ngale o nyawa o sone ma rabano wapalako.</s>
      <s id="b.HEB.2.15.2">Sababu iqomaka ma ngale ona o sone yomodo, so manga oho o duniaka gena, qangodu ma rabaka ona maro ka o bi gilalo.</s>
     </seg>
     <seg type="verse" id="b.HEB.2.16">
      <s id="b.HEB.2.16.1">O Jou Yesus wodadi maro o nyawa moi o duniaka, sababu Una wososininga ona magena o bi malaikat yasowo, duma ka o Abraham awi ngopa de awi danoku.</s>
     </seg>
     <seg type="verse" id="b.HEB.2.17">
      <s id="b.HEB.2.17.1">So Una bilasu womadadi maro ona magena, la imatero dede to Una Awi tahu ma raba moi, la Una lo asa aku wodadi o Imam Wilalamo la kanaga de Awi galusiri de lo o Gikimoi Awi manara gena waaka wokaeli.</s>
      <s id="b.HEB.2.17.2">Sidago Una masirete iwitooma ma ngale o nyawa manga dorou qangodu gena watupu.</s>
     </seg>
     <seg type="verse" id="b.HEB.2.18">
      <s id="b.HEB.2.18.1">Komagena la kanaga o nyawa yababaja gena Una aku wariwo, sababu Una masirete lo wibaja iqomaka ma orasi Una wisangisara.</s>
     </seg>
    </div>
    <div type="chapter" id="b.HEB.3">
     <seg type="verse" id="b.HEB.3.1">
      <s id="b.HEB.3.1.1">Ai dodiao, ngini o nyawa o Gikimoi Awi nyawa winiaasoka la o sorogaka niwosa.</s>
      <s id="b.HEB.3.1.2">Ma ngale o Yesus gena hika nimasosininga.</s>
      <s id="b.HEB.3.1.3">Una gena o Gikimoi asa wisulo la wahino ngoneka, wodadi o Imam Wilalamo de powipipiricayaka.</s>
     </seg>
     <seg type="verse" id="b.HEB.3.2">
      <s id="b.HEB.3.2.1">O Gikimoi Awi manara, kiaka wositatapuka gena, Una magena lo asa waaka wokaeli, ka imatero maro ma nabi Musa waaka wokaeli o Gikimoi Awi tahu waleleani, ena gena o Yahudika ma nyawa yadadalaka.</s>
     </seg>
     <seg type="verse" id="b.HEB.3.3">
      <s id="b.HEB.3.3.1">Ka itiai o Yesus gena foloisi wihoromati de o Musa, maro o nyawa moi la kanaga o tahu wosigokoka, una magena foloisi wihoromati de o tahu kiaka wosigokosi.</s>
     </seg>
     <seg type="verse" id="b.HEB.3.4">
      <s id="b.HEB.3.4.1">Sababu o bi tahu moi-moi yosigogoko gena kanaga ka o nyawa yagaka, duma naguuna o bi moi-moi o kia naga gena qangodu wosidadadika, Una magena o Gikimoi masirete.</s>
     </seg>
     <seg type="verse" id="b.HEB.3.5">
      <s id="b.HEB.3.5.1">Nako o Musa gena, waaka wokaeli o Gikimoi Awi tahuka ona magena waleleani, duma una gena ka cawali o leleani moi.</s>
      <s id="b.HEB.3.5.2">Una wasingangasu onaka ma ngale o kia naga done o orasi ma simaka o Gikimoi asa wosikelelo.</s>
     </seg>
     <seg type="verse" id="b.HEB.3.6">
      <s id="b.HEB.3.6.1">Duma nako ma Kristus gena, upa ka o leleani moi, Una he o Gikimoi ma Ngopa la kanaga waaka wokaeli o Gikimoi Awi tahu ma raba magena waaturu.</s>
      <s id="b.HEB.3.6.2">De ngone gena to Una Awi tahu ma raba moi, hitilahi nanga siningaka asa pobarani pomasigocoho qaputuru la powingongano ma Kristuska.</s>
     </seg>
     <seg type="verse" id="b.HEB.3.7">
      <s id="b.HEB.3.7.1">So hika ngini nimasosininga o sidapano ma demo o Gurumi Qatetebi wodedemo, kiaka iqomaka isilelefo o Gikimoi Awi Jaji ma Buku ma rabaka itemo, "Nakoso o wange manena ngini o Gikimoi Awi ili niise gena,</s>
     </seg>
     <seg type="verse" id="b.HEB.3.9">
      <s id="b.HEB.3.9.1">upa nia sininga niatogoi maro nia ete de nia topora iqoqomaka so ona Ngohi iholu, ma orasi o Musa o Mesir ma tonano wasisupuka, so yahika o tona ibobeleuka.</s>
      <s id="b.HEB.3.9.2">Ngaroko ma deka o taungu moruha o bi nonako ihahairani lo Ngohi taaaka so ona o moi-moi magena yakelelo, duma ona magena asa isidadu-dadu Ngohi idahake de itailako.</s>
     </seg>
     <seg type="verse" id="b.HEB.3.10">
      <s id="b.HEB.3.10.1">Komagena so ma ngale ona magena Ngohi totemo, 'Ilaha!</s>
      <s id="b.HEB.3.10.2">To Ngohi Ai dupa gena ona yamotewa, de yoholu Ai ngeko gena yamote.'</s>
     </seg>
     <seg type="verse" id="b.HEB.3.11">
      <s id="b.HEB.3.11.1">So Ngohi manena tongamo de tosasi totemo, 'Ce!</s>
      <s id="b.HEB.3.11.2">Kagena o Kanaan ma tona lo tahihikeka, igogou ona gena asa tasimahawa yowosa de yogoge dede Ngohi.' "</s>
     </seg>
     <seg type="verse" id="b.HEB.3.12">
      <s id="b.HEB.3.12.1">Ai dodiao nipipiricaya, hika nimasidodiahi.</s>
      <s id="b.HEB.3.12.2">Upa sidago ngini moi lo de nia sininga ma dorou so nipiricaya kawa komagena, sidago o Gikimoi wooohoka gena niwidongosa.</s>
     </seg>
     <seg type="verse" id="b.HEB.3.13">
      <s id="b.HEB.3.13.1">Duma ngini manena, nia orasi ma deka kanaga de maenasi, so ngini o wange isigeto-geto bilasu ka nimatekesiduduga moi de moika.</s>
      <s id="b.HEB.3.13.2">Upa sidago o dorou inikulaika so ngini nia sininga idadi qatogoi.</s>
     </seg>
     <seg type="verse" id="b.HEB.3.14">
      <s id="b.HEB.3.14.1">Sababu ngone de ma Kristus pomakangaho qaloha maro o dodiao moi, hitilahi igogou o kia naga ma nonomaka ngone popipiricayaka gena pomasigocoho qaputuru sidago o orasi ma dodoguka.</s>
     </seg>
     <seg type="verse" id="b.HEB.3.15">
      <s id="b.HEB.3.15.1">Komagena o demo magena ma edekati, kiaka o ayati iqomaka pababaca itemo, "Nakoso o wange manena ngini o Gikimoi Awi ili niise gena, upa nia sininga niatogoi, maro nia ete de nia topora iqoqomaka so ona Ngohi iholu."</s>
     </seg>
     <seg type="verse" id="b.HEB.3.16">
      <s id="b.HEB.3.16.1">Sababu nako o Yahudika ma nyawa la iqomaka o Musa o Mesir ma tonano wasisupuka, ona magena ngaroko o Gikimoi Awi ili yoiseka, duma ma duuruka ona asa iwiholu.</s>
     </seg>
     <seg type="verse" id="b.HEB.3.17">
      <s id="b.HEB.3.17.1">Komagena so ma deka o taungu moruha gena Una asa ona wangamo.</s>
      <s id="b.HEB.3.17.2">Ma ngale ona yangodu manga dorou, so kagena o tona ibobeleuka de yosoneka.</s>
     </seg>
     <seg type="verse" id="b.HEB.3.18">
      <s id="b.HEB.3.18.1">Igogou, iqomaka o Gikimoi Awi sasi ma demo gena ma ngale o Yahudika ma nyawa, so ona magenaka wotemo, "Ce!</s>
      <s id="b.HEB.3.18.2">Ona gena tasimahawa yowosa la yogoge dede Ngohi."</s>
      <s id="b.HEB.3.18.3">Una ona wasimahawa, sababu ona magegena Una wisigise iholu.</s>
     </seg>
     <seg type="verse" id="b.HEB.3.19">
      <s id="b.HEB.3.19.1">So ngone panako itiai ona yasimahawa yowosa la yogoge dede Una, sababu ona magena iholu iwipiricaya Unaka.</s>
     </seg>
    </div>
    <div type="chapter" id="b.HEB.4">
     <seg type="verse" id="b.HEB.4.1">
      <s id="b.HEB.4.1.1">So o Gikimoi Awi jaji magena de maenasi, la ngone aku powosa la pogoge dede Una.</s>
      <s id="b.HEB.4.1.2">Komagena so ngone bilasu pomasidodiahi, la upa sidago nanga sidongirabaka done o nyawa moi lo idadiwa o jaji magena yamake.</s>
     </seg>
     <seg type="verse" id="b.HEB.4.2">
      <s id="b.HEB.4.2.1">Sababu ngone lo o habari qaloloha gena poiseka, ka imatero de nanga ete de nanga topora ona magena iqomaka.</s>
      <s id="b.HEB.4.2.2">Duma o habari kiaka yoiiseka gena ona magena asa yopiricayawa, so ma faida ihiwa onaka.</s>
     </seg>
     <seg type="verse" id="b.HEB.4.3">
      <s id="b.HEB.4.3.1">Ka cawali ngone manena la kanaga popipiricayaka asa aku powosa la pogoge dede o Gikimoi.</s>
      <s id="b.HEB.4.3.2">Nakoso o nyawa la kanaga yopiricayawa, ona magena asa yasimahawa, ma ngale maro o Kanaan ma tona kagena iqoma o Gikimoi wotemo, "So Ngohi manena itoosa de tosasi totemo, 'Kagena igogou asa ona gena tasimahawa yowosa de yogoge dede Ngohi.'</s>
      <s id="b.HEB.4.3.3">" So ona yamakewa, ngaroko o orasi ma solano o Gikimoi o dipa de o dunia wosidadika so o wange ma tumudingika de asa wosidailako qabolo la aku wogogeku womawoma.</s>
     </seg>
     <seg type="verse" id="b.HEB.4.4">
      <s id="b.HEB.4.4.1">Sababu ma ngale o wange ma tumudingi gena kanaga isilelefo to Una Awi Jaji ma Buku ma rabaka itemo, "O wange ma tumudingika de o Gikimoi womanara kawa duma Una womawoma."</s>
     </seg>
     <seg type="verse" id="b.HEB.4.5">
      <s id="b.HEB.4.5.1">De lo kanaga o Gikimoi iqomaka wotemo, "Ona gena tasimahawa yowosa la yogoge dede Ngohi."</s>
     </seg>
     <seg type="verse" id="b.HEB.4.6">
      <s id="b.HEB.4.6.1">So ona gena Una wisigisewa, so wasimahawa la yowosa de yogogewa dede Una.</s>
      <s id="b.HEB.4.6.2">Ngaroko komagena, duma to Una Awi ngale de maenasi, ena gena bilasu o nyawa lo kanaga ma binuka aku yogoge dede Una.</s>
     </seg>
     <seg type="verse" id="b.HEB.4.7">
      <s id="b.HEB.4.7.1">So komagena o dongoho moili o Gikimoi asa wositatapu, la o nyawa aku yogoge dede Una.</s>
      <s id="b.HEB.4.7.2">De o dongoho magena, eko o orasi manena, de o wange kia to Una Awi ili gena poiise.</s>
      <s id="b.HEB.4.7.3">Sababu ma nabi Musa de o taungu o ratu muruo naga ipapasaka, de ma Kolano Daud o demo wolefo, kiaka o ayati iqomaka yaeetoka itemo, "Nakoso o wange manena ngini o Gikimoi Awi ili niise gena, upa nia sininga niatogoi."</s>
     </seg>
     <seg type="verse" id="b.HEB.4.8">
      <s id="b.HEB.4.8.1">Iqoqomaka, de o Yosua una magena nanga ete de nanga topora gena wangaho la yowosa o Kanaan ma tonaka, kiaka o Gikimoi wajajajika.</s>
      <s id="b.HEB.4.8.2">Duma posidodoguwa maro igogou ona gena yowosa de kagena yogoge dede o Gikimoi, sababu ipasaka de Una done wotemo kanaga o dongoho moili kiaka aku yogoge dede Una.</s>
     </seg>
     <seg type="verse" id="b.HEB.4.9">
      <s id="b.HEB.4.9.1">So de maenasi o dongoho la ngone o Gikimoi Awi nyawa gena aku powosa la pogoge dede Una, maro iqomaka de Una o wange ma tumudingika womanara kawa de womawoma.</s>
     </seg>
     <seg type="verse" id="b.HEB.4.10">
      <s id="b.HEB.4.10.1">Maro Una womanara kawa de womawoma, komagena lo o nyawa la kanaga yowosa la yogoge dede Una, ona magena manga manara qangodu asa yaqoha so yomawoma.</s>
     </seg>
     <seg type="verse" id="b.HEB.4.11">
      <s id="b.HEB.4.11.1">Komagena so hino la ngone paaka ifoloisi pokaeli de powosa la pogoge dede Una.</s>
      <s id="b.HEB.4.11.2">Upa sidago ngone nanga sidongirabaka o nyawa moi potura so powipiricaya kawa, maro nanga ete de nanga topora iqoqomaka.</s>
     </seg>
     <seg type="verse" id="b.HEB.4.12">
      <s id="b.HEB.4.12.1">Sababu o Gikimoi Awi demo gena o demo foloisi ilalamo sababu ioho ka sidutu ikakali de lo ikokuasa.</s>
      <s id="b.HEB.4.12.2">O demo magena ifoloi qadoto de o sumarangi ma doto sinotoka, sababu o demo magena aku isuru sidago o nyawa manga jiwa de manga gurumi ma batika, maro kanaga o sumarangi moi lo aku isuru de isioto ma bati o kobo de lo ma nihaka.</s>
      <s id="b.HEB.4.12.3">O demo magegena aku o bi nyawa moi-moi o bi moi-moi manga sininga ma rabaka isipelenga de yatailako.</s>
     </seg>
     <seg type="verse" id="b.HEB.4.13">
      <s id="b.HEB.4.13.1">O dodadi moi lo ihiwa la kanaga o Gikimoika imamingihu, duma qangodu-ngodu magena aku wakelelo, maro Awi simaka kanaga ipelengaka.</s>
      <s id="b.HEB.4.13.2">Una magenaka ngone bilasu nanga gogoho posinako itiai.</s>
     </seg>
     <seg type="verse" id="b.HEB.4.14">
      <s id="b.HEB.4.14.1">Igogou, ngone kanaga de nanga Imam Wilalamo moi la o sorogaka wowosa sidago waado o Gikimoi Awi simaka, la ma ngale ngone gena Una wogolo, ena gena o Yesus o Gikimoi ma Ngopa.</s>
      <s id="b.HEB.4.14.2">Ma ngale komagena so ngone nanga piricaya Unaka gena bilasu pomasigocoho qaputuru.</s>
     </seg>
     <seg type="verse" id="b.HEB.4.15">
      <s id="b.HEB.4.15.1">Sababu igogou, nanga Imam Wilalamo manena ma ngale ngone nanga buturu ikurangi gena waaku wamalo.</s>
      <s id="b.HEB.4.15.2">Wamaloka, sababu maro o tailako ma bi ngeko moi-moi gena qangodu inadahe ngoneka, komagena lo Unaka o tailako ma ngeko magena lo asa iwidahe qaboloka, duma Una ka o dorou moi lo waakawa.</s>
     </seg>
     <seg type="verse" id="b.HEB.4.16">
      <s id="b.HEB.4.16.1">So upa he ngone inamodo kali.</s>
      <s id="b.HEB.4.16.2">O Gikimoi kanaga de Awi lahaka, so hino la ngone pobarani pahika pomasidate Unaka, la Una aku ngone wonagalusiri de lo Awi laha wonasidumu, ma ngale ngone nakoso de nanga kurangika de Awi roriwo magena asa pamake.</s>
     </seg>
    </div>
    <div type="chapter" id="b.HEB.5">
     <seg type="verse" id="b.HEB.5.1">
      <s id="b.HEB.5.1.1">Nako o imam yalalamo moi gena, o nyawa manga sidongirabano kanaga wihiri de witideka la wodadi to ona manga dagali moi o Gikimoi Awi simaka.</s>
      <s id="b.HEB.5.1.2">To una awi manara magena, ona manga gaso o haiwani de lo manga suba ma somoa gena watide o Gikimoika la idadi manga dorou ma ija.</s>
     </seg>
     <seg type="verse" id="b.HEB.5.2">
      <s id="b.HEB.5.2.1">Una gena asa de awi sininga qamuuqu o nyawaka kiaka o ngeko itotiai gena yananakowa, sababu una masirete lo ka o nyawa moi de awi buturu moi-moi gena ma kurangi ka idala.</s>
     </seg>
     <seg type="verse" id="b.HEB.5.3">
      <s id="b.HEB.5.3.1">Komagena so ma ngale una masirete lo bilasu o suba watide o Gikimoika, so maro o nyawa ma binuka manga suba, komagena lo una awi suba masirete bilasu watide o Gikimoika la idadi to una awi dorou ma ija.</s>
     </seg>
     <seg type="verse" id="b.HEB.5.4">
      <s id="b.HEB.5.4.1">De lo o nyawa moi lo womatidewa la wodadi o Imam Wilalamo moi.</s>
      <s id="b.HEB.5.4.2">O nyawa moi la kanaga wodadi o Imam Wilalamoka, una magena cawali ka o Gikimoi asa witide de wiaso ma ngale o manara magena waaka, maro iqoqomaka o kia naga idadadi o Harunka.</s>
     </seg>
     <seg type="verse" id="b.HEB.5.5">
      <s id="b.HEB.5.5.1">So komagena lo de ma Kristus.</s>
      <s id="b.HEB.5.5.2">Una magena wisowo womatide la wodadi o Imam Wilalamo moi la wihohoromati.</s>
      <s id="b.HEB.5.5.3">Duma ma ngale Una gena o Gikimoi masirete asa wiaso de witide, so ma Ngopa Una magenaka witemo, "Ngona gena Ai Ngopa.</s>
      <s id="b.HEB.5.5.4">O wange manena Ngohi tadedemo yangoduka, igogou Ngohi gena to Ngona Ani Baba."</s>
     </seg>
     <seg type="verse" id="b.HEB.5.6">
      <s id="b.HEB.5.6.1">De lo kiaka o ayati moi kali wotemo, "Ngona gena o Imam moi ka sidutu ikakali, ka imatero maro iqoqomaka o Melkisedek awi manara."</s>
     </seg>
     <seg type="verse" id="b.HEB.5.7">
      <s id="b.HEB.5.7.1">Ma orasi o Yesus kanaga o dunia manenaka, de Una wosumbayang de Awi gari-garika de womatoore wogolo o Gikimoika.</s>
      <s id="b.HEB.5.7.2">Una wanakoka o Gikimoi de Awi kuasa aku o soneno wipalako, duma Una lo Awi dupa masirete gena wamotewa de wosigise ka o Gikimoi Awi dupa.</s>
      <s id="b.HEB.5.7.3">Komagena so o Gikimoi asa Una Awi gogolo gena woise.</s>
     </seg>
     <seg type="verse" id="b.HEB.5.8">
      <s id="b.HEB.5.8.1">Ngaroko igogou Una gena o Gikimoi ma Ngopa, duma Una magena lo wisangisara sidago lo wosone, so komagena wosikelelo igogou Una lo o Gikimoi wisigise.</s>
     </seg>
     <seg type="verse" id="b.HEB.5.9">
      <s id="b.HEB.5.9.1">De ma ngale to Una Awi sigogise, so Una gena wodadi wososalamati moi la kanaga Awi kurangi moi lo ihiwa, de lo wodadi o oho ka sidutu ikakali ma gola ma ngale o nyawa Una wisigogigise ona magena yangodu.</s>
     </seg>
     <seg type="verse" id="b.HEB.5.10">
      <s id="b.HEB.5.10.1">De Una magena o Gikimoi asa wisitatapuka la wodadi o Imam Wilalamo ka imatero de o Melkisedek iqoqomaka.</s>
     </seg>
     <seg type="verse" id="b.HEB.5.11">
      <s id="b.HEB.5.11.1">Ma ngale o Jou Yesus de lo o Melkisedek o bi moi-moi gena de maenasi la ngohi todupa tinisingangasu nginika, duma ka isusa, sababu ngini gena qataiwa nisihoda maro ka nimehe poli.</s>
     </seg>
     <seg type="verse" id="b.HEB.5.12">
      <s id="b.HEB.5.12.1">Igogou, o orasi imasidiado qaboloka ma ngale ngini o nyawa ma somoa gena niadoto, sababu itekaka de ngini o Jou Yesus niwipiricaya.</s>
      <s id="b.HEB.5.12.2">Duma ngini gena bilasu inidoto kali o Gikimoi Awi demo o dodoto ma nonoma de nimasidailako waasi o dodoto qatotubuso la niaqehe.</s>
      <s id="b.HEB.5.12.3">Ce!</s>
      <s id="b.HEB.5.12.4">Ngini nimatero maro ka o ngopa so kanaga yacekesi, kiaka yaaaku waasi o ino yooqo duma ka yosusu bai!</s>
     </seg>
     <seg type="verse" id="b.HEB.5.13">
      <s id="b.HEB.5.13.1">Sababu nagoona la kanaga ka yosususi, gena ma ngale ona magena ka o ngopa.</s>
      <s id="b.HEB.5.13.2">Ona yanako waasi idodooha o kia naga itotiai de o kia naga qatotorou gena yatuga yaado waasi.</s>
     </seg>
     <seg type="verse" id="b.HEB.5.14">
      <s id="b.HEB.5.14.1">Duma o ino qatotogoi gena ma ngale o nyawa la kanaga yalamoka, ena gena ona la kanaga o dodoto itotiai magena yososininga, sidago lo ona aku yanako itiai de lo o kia naga itotiai de o kia naga isasala gena lo aku yatuga itiai.</s>
     </seg>
    </div>
    <div type="chapter" id="b.HEB.6">
     <seg type="verse" id="b.HEB.6.1">
      <s id="b.HEB.6.1.1">Mutuwade lebelaha o dodoto ifofoloi gena pomadoto, so upa ka o dodoto ma nonoma ma ngale ma Kristus gena pososininga so posidadu-dadu, ena gena o dodoto maro gogoho qatotorou de ma faida lo ihihiwa gena pomatoba de pomatoduba, de lo o dodoto kiaka ma ngale o Gikimoi powipipiricaya.</s>
     </seg>
     <seg type="verse" id="b.HEB.6.2">
      <s id="b.HEB.6.2.1">De upa posidadu-dadu o dodoto kiaka ma ngale pomaosi de o Jou Yesus Awi ronga, eko o dodoto kiaka ma ngale nanga gia pahado o nyawaka.</s>
      <s id="b.HEB.6.2.2">De lo upa posidadu-dadu o dodoto kiaka ma ngale posoneka de aku pooho kali, eko lo o dodoto kiaka ma ngale o fanggali o bi nyawa ma dorouka gena o sangisara ka sidutu ikokakali.</s>
      <s id="b.HEB.6.2.3">Upa o dodoto ma nonoma maro komagena ka posidadu-dadu, duma magena de bilasu podogo kali bai!</s>
     </seg>
     <seg type="verse" id="b.HEB.6.3">
      <s id="b.HEB.6.3.1">Hino la ngone posigila-gila la o dodoto foloisi ilalamo gena pomadoto, hitilahi o Jou wonasimaha la paaka.</s>
     </seg>
     <seg type="verse" id="b.HEB.6.4">
      <s id="b.HEB.6.4.1">Nimasosininga, o nyawa la kanaga manga piricaya yodupa yododongosaka, ka idadiwa ona magena yariwo la imakiliho manga dorou gena imatoba de imatoduba kali.</s>
      <s id="b.HEB.6.4.2">Sababu ma moi qaboloka o Gikimoi Awi nita ma rabaka ona yooho, de Awi laha gena yamakeka, de lo ona magenaku o Gurumi Qatetebi wowosaka.</s>
     </seg>
     <seg type="verse" id="b.HEB.6.5">
      <s id="b.HEB.6.5.1">Ona yanakoka o Gikimoi Awi demo gena igogou qaloha, de lo yamaloka o kuasa ilalamo, kiaka imatero de o kuasa done o orasi ma simaka asa iuuti.</s>
     </seg>
     <seg type="verse" id="b.HEB.6.6">
      <s id="b.HEB.6.6.1">Nakoso ona manga piricaya yodongosaka, ngaroko o bi moi-moi qangodu gena yanakoka, ka idadiwa ona magena yariwo la imakiliho manga dorou gena imatoba de imatoduba kali.</s>
      <s id="b.HEB.6.6.2">Ce!</s>
      <s id="b.HEB.6.6.3">Sababu maro komagena ona o Gikimoi ma Ngopa gena iwisidasangahadi kali, de lo o nyawa manga simaka iwisimaqe.</s>
     </seg>
     <seg type="verse" id="b.HEB.6.7">
      <s id="b.HEB.6.7.1">Sababu ngone o nyawa gena maro o tona.</s>
      <s id="b.HEB.6.7.2">De o tona la kanaga masoa-masoa kugena isidadu-dadu yodomuura de kanaga lo de ma sopo, kiaka de ma faida o nyawa itotoroka, de o tona magenaka asa o Gikimoi Awi laha wosidumu.</s>
     </seg>
     <seg type="verse" id="b.HEB.6.8">
      <s id="b.HEB.6.8.1">Duma nakoso o tona magena de kanaga cawali o daara qatototopo de lo o ngangaru, maena gena ma faida lo ihiwa.</s>
      <s id="b.HEB.6.8.2">O tona magena he dangade o Gikimoi wakutuku, de ma dodoguka asa ka yatupu.</s>
     </seg>
     <seg type="verse" id="b.HEB.6.9">
      <s id="b.HEB.6.9.1">Ai dodiao tinidododara, ngaroko ngohi ai demo gena komagena, duma ngomi manena miangongano qaputuru ngini gena nimaterowa de o tona o Gikimoi wakokutuku komagena.</s>
      <s id="b.HEB.6.9.2">Ngomi mianakoka ngini gena de nia sopo foloisi qaloha, ena gena nia piricaya de lo nia gogoho magena ka itiai, imatero de o nyawa la kanaga o Gikimoi wasalamatika.</s>
     </seg>
     <seg type="verse" id="b.HEB.6.10">
      <s id="b.HEB.6.10.1">Sababu o Gikimoi o bi moi-moi qangodu igogou waaka itiai.</s>
      <s id="b.HEB.6.10.2">Una asa wawosawa to ngini nia manara de lo nia dodara kiaka nisikokelelo Unaka, ma orasi iqomaka sidago o orasi manena naga ngini nia dodiao o Jou Yesus wipipiricaya ona magena niariwo.</s>
     </seg>
     <seg type="verse" id="b.HEB.6.11">
      <s id="b.HEB.6.11.1">Ngomi miongongano la ngini moi-moi ningodu asa nikaeli niaaka komagena sidago ma dodoguka, la igogou o bi moi-moi o Gikimoino niongongongano gena qangodu ngini niamake.</s>
     </seg>
     <seg type="verse" id="b.HEB.6.12">
      <s id="b.HEB.6.12.1">Upa sidago ngini gena nikaeliwa, duma hika ngini niomote imatero maro o nyawa ona magena la kanaga yopiricaya de lo yodamaha de manga sabari so asa o kia naga o Gikimoi wojajajika gena yamake.</s>
     </seg>
     <seg type="verse" id="b.HEB.6.14">
      <s id="b.HEB.6.14.1">Ma orasi iqoqomaka de o Gikimoi wijaji o Abrahamka wotemo, "Igogou-gogou, Ngohi Ai laha asa tonisidumu la to ngona ani ngopa de ani dano asa yadala."</s>
      <s id="b.HEB.6.14.2">De Una Awi jaji gena ma ngale wosiputuru so asa wosasi dede Awi ronga masirete, sababu moi lo yahiwa ifoloi wikukuruye de Una.</s>
     </seg>
     <seg type="verse" id="b.HEB.6.15">
      <s id="b.HEB.6.15.1">Ma ngale wosasi komagena, so o Abraham wodamaha de awi sabari sidago o kia naga o Gikimoi wijajaji unaka gena asa wamakeka.</s>
     </seg>
     <seg type="verse" id="b.HEB.6.16">
      <s id="b.HEB.6.16.1">Nakoso ngone o nyawa kanaga posasi, de ngone gena posasi de o ronga moi kiaka ifoloi ikukuruye de ngone masirete, ma ngale nanga demo gena isiputuru de o nyawa yoholu kawa.</s>
     </seg>
     <seg type="verse" id="b.HEB.6.17">
      <s id="b.HEB.6.17.1">Komagena lo de o Gikimoi.</s>
      <s id="b.HEB.6.17.2">Ma orasi Una iqomaka wijaji o Abrahamka de lo awi ngopa de awi danoka, de Una magena wodupa wasinako itiai onaka Awi jaji gena akuwa itagali.</s>
      <s id="b.HEB.6.17.3">Komagena so ma ngale Awi jaji gena wosiputuru so asa wosasi.</s>
     </seg>
     <seg type="verse" id="b.HEB.6.18">
      <s id="b.HEB.6.18.1">Awi jaji magena de lo Awi sasi magena akuwa itagali.</s>
      <s id="b.HEB.6.18.2">Idadiwa o Gikimoi witodamato.</s>
      <s id="b.HEB.6.18.3">Una wojaji komagena ma ngale ngone pololoqa de pomataru kanaga Unaka aku nanga sininga gena wosiputuru, la ngone nanga ngongano o kia naga wonajajajika gena pomasigocoho qaputuru.</s>
     </seg>
     <seg type="verse" id="b.HEB.6.19">
      <s id="b.HEB.6.19.1">Ngone nanga ngongano gena pomasigocoho qaputuru, so to ngone nanga ngeko gena akuwa pangopu, imatero maro o deru moi la kanaga yatapuka so akuwa qaqasi.</s>
      <s id="b.HEB.6.19.2">Ngone nanga ngongano gena akuwa itagali, sababu Una powingongongano gena ka o Gikimoi masirete.</s>
      <s id="b.HEB.6.19.3">Una magena kanaga o ngihi qatetebi o sorogaka, imatero maro iqoqomaka de Awi Suba ma Dadaru ma rabaka o ngihi foloi qatetebi kanaga de ma baro isiperesu la idadiwa o nyawa yowosa, ka cawali o Imam Wilalamo una magena aku wowosa.</s>
      <s id="b.HEB.6.19.4">Duma o orasi manena ngone gena o kia moi lo ihiwa la asa inafati ma ngale de o Gikimoi pomakamake.</s>
     </seg>
     <seg type="verse" id="b.HEB.6.20">
      <s id="b.HEB.6.20.1">Ngone pobarani powimake, sababu o Yesus Una magena kagena wowosa woqomaka, de o ngora wapelengaka ma ngale ngone aku potuuru.</s>
      <s id="b.HEB.6.20.2">Una gena witide wodadi nanga Imam Wilalamo ka sidutu ikakali, ka imatero de o Melkisedek iqoqomaka.</s>
     </seg>
    </div>
    <div type="chapter" id="b.HEB.7">
     <seg type="verse" id="b.HEB.7.1">
      <s id="b.HEB.7.1.1">O Melkisedek manena o Salem ma kolano moi de lo o Gikimoi Wikukuruye ma imam moi.</s>
      <s id="b.HEB.7.1.2">Ma orasi o Abraham awi lawangi o bi kolano wasitura qaboloku de womabulutu so woliho kali, o Melkisedek una magena kanaga o Abraham wisibubusu de wogolo o Gikimoi Awi laha wisidumu o Abrahamka.</s>
     </seg>
     <seg type="verse" id="b.HEB.7.2">
      <s id="b.HEB.7.2.1">Qaboloka de o Abraham awi arata wakokoora o kudotika gena o regu mogiowoka kanaga o regu moi wahike o Melkisedekka.</s>
      <s id="b.HEB.7.2.2">Awi ronga o Melkisedek magena ma ngale "o kolano la kanaga o moi-moi o kia itotiai gena waaka" de lo, sababu una lo o Salem ma doku ma kolano de o Salem gena ma ngale o dame, so awi ronga moili gena "o Dame ma Kolano."</s>
     </seg>
     <seg type="verse" id="b.HEB.7.3">
      <s id="b.HEB.7.3.1">Nakoso awi jarita gena pabaca, de ma baba eko ma awa, eko lo awi ete de awi topora gena yodedemowa, de o kia naga moi lo ihiwa la yodedemo awi oho ma solano eko awi oho ma dodogu.</s>
      <s id="b.HEB.7.3.2">Ngone aku potemo o Melkisedek manena imatero de o Gikimoi ma Ngopa, sababu una wodadi o imam ka sidutu ikakali.</s>
     </seg>
     <seg type="verse" id="b.HEB.7.4">
      <s id="b.HEB.7.4.1">So o jarita manena ma rabaka, hika o Melkisedek awi lamo gena niososininga.</s>
      <s id="b.HEB.7.4.2">Nako o Abraham, una magena lo wolamo, sababu una gena ngone o Yahudika ma bi nyawa inangodu nanga baba.</s>
      <s id="b.HEB.7.4.3">Duma ngaroko komagena, una asa o Melkisedek iwihoromati de iwihike awi arata wakokoora o kudotika ma regu mogiowoka.</s>
     </seg>
     <seg type="verse" id="b.HEB.7.5">
      <s id="b.HEB.7.5.1">Maro o bobita o Musa wosilelefoka itemo, o Yahudika ma bi nyawa yangodu bilasu o kia bato yamamakeka gena yaregu la ma gimina ma mogiowoka magena yahike o bi imam o Lewi awi ngopa de awi danoku.</s>
      <s id="b.HEB.7.5.2">Ngaroko o Yahudika ona yangodu o Abraham awi ngopa de awi danoku, duma ma imam gena bilasu manga dodiao magena o Yahudino asa o gimina gena yamake.</s>
     </seg>
     <seg type="verse" id="b.HEB.7.6">
      <s id="b.HEB.7.6.1">O Melkisedek gena o Lewi awi ngopa de awi dano moiku gena wisowo.</s>
      <s id="b.HEB.7.6.2">Ngaroko komagena, una o regu ma mogiowoka o Abraham wakokoorano gena asa wamake.</s>
      <s id="b.HEB.7.6.3">De ngaroko lo o Abraham gena o Gikimoi Awi jaji asa wihike qaboloka, duma ka o Melkisedek magena asa wogolo o Gikimoi Awi laha wisidumu o Abrahamka.</s>
     </seg>
     <seg type="verse" id="b.HEB.7.7">
      <s id="b.HEB.7.7.1">De ngone panako igogou o nyawa la kanaga yogolo o Gikimoi Awi laha wosidumu komagena, ona magena foloisi yolamo de o bi nyawa la kanaga yamamakeka.</s>
     </seg>
     <seg type="verse" id="b.HEB.7.8">
      <s id="b.HEB.7.8.1">Komagena lo o Melkisedek foloisi wolamo de o bi imam o Lewi awi ngopa de awi danoku.</s>
      <s id="b.HEB.7.8.2">Nakoso o bi imam la kanaga o nyawa manga gimina mogiowo gena o gimina moi yamake, de ona magena lo ka o nyawa so done asa isone.</s>
      <s id="b.HEB.7.8.3">Duma maro o kia naga isilelefo o Gikimoi Awi Jaji ma Buku ma rabaka, o Melkisedek la kanaga o Abraham awi gimina ma mogiowoka gena wamake, una magena asa wosonewa duma ka woohosi.</s>
     </seg>
     <seg type="verse" id="b.HEB.7.9">
      <s id="b.HEB.7.9.1">O bi imam o Lewi awi ngopa de awi danoku ona magena o nyawa manga gimina ma mogiowoka yamake.</s>
      <s id="b.HEB.7.9.2">Duma ngone aku potemo, o bi imam ona magena lo o gimina ma mogiowoka wihike o Melkisedekka.</s>
     </seg>
     <seg type="verse" id="b.HEB.7.10">
      <s id="b.HEB.7.10.1">Sababu o Lewi gena o Abraham awi ngopa de awi dano moiku.</s>
      <s id="b.HEB.7.10.2">Ma orasi o Melkisedek o Abraham gena wimake, de o Lewi una magena wisibuo waasi, una o Abraham awi rohe ma raba kasi.</s>
      <s id="b.HEB.7.10.3">So nakoso o Abraham wihike o Melkisedekka, igogou o Melkisedek una magena foloisi wolamo de o Lewi de lo una awi ngopa de awi danoku ona magena o imam.</s>
     </seg>
     <seg type="verse" id="b.HEB.7.11">
      <s id="b.HEB.7.11.1">Ma orasi o Gikimoi Awi bobita wahike o Yahudi ma nyawaka, de o Lewi awi ngopa de awi danoku ona magena watide la yodadi o bi imam, ma ngale ona gena yamote o bi bobita magena asa aku o nyawa yapareta.</s>
      <s id="b.HEB.7.11.2">Duma o bi imam manga manara magena yaakuwa o Gikimoi Awi simaka o nyawa yatebi.</s>
      <s id="b.HEB.7.11.3">Komagena so o imam moili bilasu witide.</s>
      <s id="b.HEB.7.11.4">O imam wititide magena imatero maro o Melkisedek, de imatero kawa de o Lewi awi ngopa de awi danoku maro o Harun.</s>
     </seg>
     <seg type="verse" id="b.HEB.7.12">
      <s id="b.HEB.7.12.1">So nakoso o bi imam o Lewi awi ngopa de awi danoku ona magena yatagalika de o imam moili, de igogou bilasu o bobita magena lo yatagali.</s>
     </seg>
     <seg type="verse" id="b.HEB.7.14">
      <s id="b.HEB.7.14.1">O imam moili kanena todedemo gena ma ngale nanga Jou.</s>
      <s id="b.HEB.7.14.2">Sababu ngone panako nanga Jou Una magena o Yehuda awi ngopa de awi dano moiku, de o Lewi awi ngopa de awi dano moiku wisowo.</s>
      <s id="b.HEB.7.14.3">De o Yehuda awi ngopa de awi dano la yodadi o imam gena moi lo wihiwa, sababu o Yehuda awi ngopa de awi dano done idadi o imamka gena ma moi waasi o Musa wotemo komagena.</s>
     </seg>
     <seg type="verse" id="b.HEB.7.15">
      <s id="b.HEB.7.15.1">So ma ngale o bi bobita o Musa wosilelefoka de lo o bi imam o Lewi awi ngopa de awi danoku gena qangodu yatagalika, magena kanaga isikelelo ifoloi, sababu kanaga o orasi manenaka o imam moi imatero maro o Melkisedek, ena gena, Una o Lewi awi ngopa de awi dano moiku wisowo.</s>
     </seg>
     <seg type="verse" id="b.HEB.7.16">
      <s id="b.HEB.7.16.1">Upa ma ngale ma bobita gena Awi sihino naguunano, duma ma ngale Awi oho ka sidutu ikakali ma kuasa so Una magena asa wodadi o imam moi.</s>
     </seg>
     <seg type="verse" id="b.HEB.7.17">
      <s id="b.HEB.7.17.1">Sababu kanaga isilelefo o Gikimoi Awi Jaji ma Buku ma rabaka itemo, "Ngona gena o Imam ka sidutu ikakali, ka imatero maro iqoqomaka o Melkisedek awi manara."</s>
     </seg>
     <seg type="verse" id="b.HEB.7.19">
      <s id="b.HEB.7.19.1">O bi bobita o Musa wosilelefo kanaga de ma kuasa gena ihiwaka de lo ma faida ihiwaka, so ma ngale idadiwa o bobita magena ngone posigise so nanga sininga done itiai o Gikimoika.</s>
      <s id="b.HEB.7.19.2">Komagena so o bi bobita iqoqomaka gena yapalakoka de yatagalika de o ngongano moi kiaka o ngeko foloisi qaloloha.</s>
      <s id="b.HEB.7.19.3">Ena gena, o Jou Yesus o ngeko moi ngone wonahihikeka la ngone aku pahika pomasidate o Gikimoika.</s>
     </seg>
     <seg type="verse" id="b.HEB.7.20">
      <s id="b.HEB.7.20.1">De foloili, ma orasi o Yesus witideka la wodadi ma Imam Wilalamoka, magena o Gikimoi de Awi sasi asa waaka.</s>
      <s id="b.HEB.7.20.2">Ma orasi o Lewi awi ngopa de awi danoku yatide la idadi o imamka, de o Gikimoi Awi sasi gena ihiwa.</s>
     </seg>
     <seg type="verse" id="b.HEB.7.21">
      <s id="b.HEB.7.21.1">Duma ma orasi o Yesus witideka la wodadi ma Imam Wilalamoka, o Gikimoi kanaga wosasi wotemo Unaka, "Ngohi, o Jou Gikimoi, manena tosasi, de lo o kia naga tositatapuka gena igogou de idadiwa tatagali, Ngona gena o imam moi ka sidutu ikakali."</s>
     </seg>
     <seg type="verse" id="b.HEB.7.22">
      <s id="b.HEB.7.22.1">So de o Gikimoi Awi sasi komagena, gena isikelelo igogou ma ngale o Yesus so kanaga o Gikimoi Awi jaji qamomuane ngoneka magena qaputuruka de lo foloisi qaloloha de Awi jaji iqoqoma o bi Yahudika.</s>
     </seg>
     <seg type="verse" id="b.HEB.7.23">
      <s id="b.HEB.7.23.1">De kanaga moili, ena gena o bi imam o Lewi awi ngopa de awi danoku gena yadala, sababu ona lo ka o nyawa so ipasa de ona yangodu isoneka de moi-moi manga manara gena he yaaka kawa.</s>
     </seg>
     <seg type="verse" id="b.HEB.7.24">
      <s id="b.HEB.7.24.1">Duma o Yesus wooho ka sidutu ikakali.</s>
      <s id="b.HEB.7.24.2">Komagena so Una lo Awi manara maro o imam moi magena waaka ka sidutu ikakali, de lo imatuluruwa o nyawa ma somoaka.</s>
     </seg>
     <seg type="verse" id="b.HEB.7.25">
      <s id="b.HEB.7.25.1">Mutuwade Una de Awi kuasa aku o soneno ngone wonapalako de lo Awi laha wonahihike gena asa ikurangiwa, nakoso ngone kanaga Una powipiricaya so pomasidate o Gikimoika.</s>
      <s id="b.HEB.7.25.2">Sababu Una wooho ka sidutu ikakali la ma ngale ngone gena wonasigolo o Gikimoika.</s>
     </seg>
     <seg type="verse" id="b.HEB.7.26">
      <s id="b.HEB.7.26.1">So o Yesus gena ma Imam Wilalamo moi ngoneka.</s>
      <s id="b.HEB.7.26.2">Komagena Una gena o Gikimoi ka wisisanangi, de lo Awi sala eko Awi dorou gena moi lo ihiwa.</s>
      <s id="b.HEB.7.26.3">De Una de o nyawa ma dorou imakitingaka, de witide o riho moika kiaka foloisi ikukuruye so foloisi ikuru de o bi moi-moi o kia naga o dipaka, ena gena o sorogaka.</s>
     </seg>
     <seg type="verse" id="b.HEB.7.27">
      <s id="b.HEB.7.27.1">Komagena lo Una wisiterowa de o imam wilalamo ma somoa.</s>
      <s id="b.HEB.7.27.2">O imam magena o wange isigeto-geto bilasu manga gaso o haiwani gena wosisuba o Gikimoika, ma nonomaka o gaso la idadi awi dorou masirete ma ija, qabolo de o gaso la idadi o nyawa yadala manga dorou ma ija.</s>
      <s id="b.HEB.7.27.3">Duma o Yesus gena ka ma moi o gaso wosisuba o Gikimoika, ma orasi Una Awi rohe masirete wahike so wosone.</s>
      <s id="b.HEB.7.27.4">De Una Awi suba ma gaso magena upa he wosidadu wahike kali.</s>
     </seg>
     <seg type="verse" id="b.HEB.7.28">
      <s id="b.HEB.7.28.1">So o nyawa la kanaga maro o bi bobita o Musa wosilelefoka gena yodadi o imam wilalamo, ona magena asa ka o nyawa de manga buturu ikurangi.</s>
      <s id="b.HEB.7.28.2">Duma ma duuruka de o Gikimoi de Awi sasi ma demo so asa ma Ngopa masirete witide la wodadi o Imam Wilalamo de Awi kurangi gena moi lo ihiwa ka sidutu ikakali.</s>
     </seg>
    </div>
    <div type="chapter" id="b.HEB.8">
     <seg type="verse" id="b.HEB.8.1">
      <s id="b.HEB.8.1.1">To ngohi ai demo ma ngale gena komanena: Igogou ma ngale ngone gena kanaga de nanga Imam Wilalamo masirete, Una magena kadaku o sorogaka womatamiye o Gikimoi Wokokuasa Awi girinaka la Awi horomati wamake.</s>
     </seg>
     <seg type="verse" id="b.HEB.8.2">
      <s id="b.HEB.8.2.1">De Una maro o Imam Wilalamo gena womanara o tahu qatetebika, ena gena o Gikimoi Awi Suba ma Dadaru o sorogaka, kiaka o nyawa yaakawa duma o Gikimoi de Awi gia masirete wosiakaka.</s>
     </seg>
     <seg type="verse" id="b.HEB.8.3">
      <s id="b.HEB.8.3.1">Nakoso o nyawa moi witide wodadi o imam wilalamoka, una magena bilasu o nyawa to ona manga gaso o haiwani de lo manga suba ma somoa gena wosisuba o Gikimoika.</s>
      <s id="b.HEB.8.3.2">So o Yesus lo, nanga Imam Wilalamo, bilasu o gaso moi kanaga la Una magena wosisuba o Gikimoika, ena gena to Una Awi rohe masirete.</s>
     </seg>
     <seg type="verse" id="b.HEB.8.4">
      <s id="b.HEB.8.4.1">Ena momongo, nakoso Una kanaga o dunia manena kasi, de Una asa wodadiwa o imam, sababu kanena naga qabolo o bi imam la o nyawa manga gaso o haiwani gena yosisuba o Gikimoika maro o bi bobita o Musa wosilelefoka.</s>
     </seg>
     <seg type="verse" id="b.HEB.8.5">
      <s id="b.HEB.8.5.1">Ona manga manara yaaaka gena ka cawali o kia naga o sorogaka ma dulada eko ma gurumi moi.</s>
      <s id="b.HEB.8.5.2">Komagena so ma orasi iqoqomaka ma nabi Musa wosidailako o Gikimoi Awi Suba ma Dadaru waaka, de o Gikimoi wotemo unaka, "Nomasidodiahi!</s>
      <s id="b.HEB.8.5.3">Ngona bilasu qangodu naaka maro o dulada moi kiaka o tala ma qokuka ngona tonisikokeleloka."</s>
     </seg>
     <seg type="verse" id="b.HEB.8.6">
      <s id="b.HEB.8.6.1">Duma o orasi manena naga o manara la kanaga wihihike o Yesuska, gena foloisi qaloha de o manara kiaka yahihike o bi imam ma somoaka.</s>
      <s id="b.HEB.8.6.2">Komagena lo o jaji qamomuane la kanaga Una maro o Gikimoi Awi dagali moi wasidodiado o nyawaka, gena foloisi qaloha de o jaji iqoqoma o Musa waaahoka, sababu o kia naga o Yesus maro o Gikimoi Awi dagali gena wonajajaji ngoneka, magena foloisi qaloha.</s>
     </seg>
     <seg type="verse" id="b.HEB.8.7">
      <s id="b.HEB.8.7.1">Sababu o jaji ma nonoma gena kanaga de ma kurangi, de ma duuruka bilasu isitagali de o jaji ma somoa.</s>
     </seg>
     <seg type="verse" id="b.HEB.8.8">
      <s id="b.HEB.8.8.1">O Gikimoi Awi nyawa manga sala wakeleloka, de Una wotemo, "Niososininga!</s>
      <s id="b.HEB.8.8.2">Ma orasi he idumuka, Ngohi asa o jaji qamomuane moi taaka o bi Yahudika ma nyawa yangoduka, bai o Israelka de lo o Yehudaka.</s>
     </seg>
     <seg type="verse" id="b.HEB.8.9">
      <s id="b.HEB.8.9.1">O jaji qamomuane magena imaterowa de o jaji iqoqoma, kiaka taaaka to ona manga ete de manga toporaka ma orasi o Mesir ma tonaka de Ngohi ona tatuda de tasisupu.</s>
      <s id="b.HEB.8.9.2">Ona yokaeliwa o jaji iqoqoma magena yomote, so ona gena Ngohi tasidodooha kawa.</s>
     </seg>
     <seg type="verse" id="b.HEB.8.10">
      <s id="b.HEB.8.10.1">So manena o jaji kiaka done o orasi ma simaka de Ngohi asa taaka o Israel ma nyawaka: Ngohi Ai bobita gena asa to ona manga sininga ma rabaka tahado so ona aku yosihoda de igogou yanako.</s>
      <s id="b.HEB.8.10.2">Ngohi asa todadi to ona manga Gikimoi masirete de ona asa yodadi to Ngohi Ai nyawa.</s>
     </seg>
     <seg type="verse" id="b.HEB.8.11">
      <s id="b.HEB.8.11.1">De ona asa manga gianongoru eko manga doku moi gena upa he imakodoto la Ngohi inako.</s>
      <s id="b.HEB.8.11.2">Sababu bai o bereki de lo o ngopa ona yangodu asa ka inako Ngohi.</s>
     </seg>
     <seg type="verse" id="b.HEB.8.12">
      <s id="b.HEB.8.12.1">O orasi magenaka de Ngohi asa ona tagalusiri, so tasisala kawa de tosininga kawa to ona manga dorou."</s>
      <s id="b.HEB.8.12.2">Komagena o Gikimoi wodedemo.</s>
     </seg>
     <seg type="verse" id="b.HEB.8.13">
      <s id="b.HEB.8.13.1">So de Awi demo magena iqomaka o Gikimoi wodedemo kanaga o jaji moi qamomuane, de lo o jaji iqoqoma gena bilasu itagali sababu maena kanaga itetekaka.</s>
      <s id="b.HEB.8.13.2">So o jaji itetekaka magena asa ma faida ihiwaka, de igogou he dangade yaumo so isitagali de o jaji moili qamomuane.</s>
     </seg>
    </div>
    <div type="chapter" id="b.HEB.9">
     <seg type="verse" id="b.HEB.9.1">
      <s id="b.HEB.9.1.1">Nako o Gikimoi Awi jaji iqoqomaka magena, kanaga de ma bobita ma ngale o suba ma ngeko de lo o suba ma tahu kiaka o nyawa yaaaka.</s>
     </seg>
     <seg type="verse" id="b.HEB.9.2">
      <s id="b.HEB.9.2.1">Komagena o dadaru ilalamo moi isigoko de o baro isiperesuka, de ma rabaka lo kanaga o ngihi ngai sinoto magena lo de o baro isiperesu kali.</s>
      <s id="b.HEB.9.2.2">O ngihi ma nonoma gena isironga o Ngihi Qatetebi.</s>
      <s id="b.HEB.9.2.3">Kagena ma rabaka kanaga o silo ma dadami de lo ma meja kiaka ma qokuka manga suba o roti yahado la isisuba o Gikimoika.</s>
     </seg>
     <seg type="verse" id="b.HEB.9.3">
      <s id="b.HEB.9.3.1">O ngihi magena ma rabaka kanaga o ngihi ma sinotoka lo de o baro isipoperesu, gena isironga o Ngihi Foloi Qatetebi.</s>
     </seg>
     <seg type="verse" id="b.HEB.9.4">
      <s id="b.HEB.9.4.1">O ngihi magena ma rabaka kanaga o manyanyi yatutupu ma riho o guracino de lo o Gikimoi Awi jaji ma borua isilape de o guraci.</s>
      <s id="b.HEB.9.4.2">De o borua magena ma rabaka kanaga o momolo moi o guracino ma ngale o ino manna kagena yadiahi, de o Harum awi didiki iqoqoma itotoorika, de lo o teto o leta sinoto ma qokuku yalefo o sulo ngai mogiowo o Gikimoino.</s>
     </seg>
     <seg type="verse" id="b.HEB.9.5">
      <s id="b.HEB.9.5.1">De lo o borua ma qokuku gena kanaga o kia naga ngai sinoto de o malaikat ma jamani, isironga o kerub.</s>
      <s id="b.HEB.9.5.2">O kerub magena manga golupupu yodososeka o borua ma dadanu isitaru, sababu ma dadanu magena ma qokuka o Gikimoi Awi siru ma leto asa isimane.</s>
      <s id="b.HEB.9.5.3">Ma dadanu magena isironga o dorou ma ija ma dadanu.</s>
      <s id="b.HEB.9.5.4">Duma magena moi-moi qangodu o orasi manena upa he podedemo.</s>
     </seg>
     <seg type="verse" id="b.HEB.9.6">
      <s id="b.HEB.9.6.1">Komagena iqoqomaka o sidailako ma ngale o Jou Awi suba ma dadaruka.</s>
      <s id="b.HEB.9.6.2">Qangodu isidailako qaboloka, de o wange isigeto-geto o bi imam ona magena o ngihi ma nonomaka yowosa la manga manara yaaka.</s>
     </seg>
     <seg type="verse" id="b.HEB.9.7">
      <s id="b.HEB.9.7.1">Duma nako o ngihi ma sinotoka, kiaka isironga o Ngihi Foloi Qatetebi, kagena cawali ka o taungu moi gena ka ma moi ma Imam Wilalamo womatengo kagena aku wowosa.</s>
      <s id="b.HEB.9.7.2">De una wowosa, hitilahi o au waaho ma ngale wosisuba o Gikimoika la idadi awi dorou masirete ma ija de lo ma ija kiaka o nyawa manga dorou yananakowa.</s>
     </seg>
     <seg type="verse" id="b.HEB.9.8">
      <s id="b.HEB.9.8.1">De o bi bobita komagena o Gurumi Qatetebi ngone wonadoto, nakoso o ngihi ma nonoma de maenasi, gena ma ngale o ngeko moi ihiwasi la o nyawa aku o ngihi ma sinotoka, ena gena o Ngihi Foloi Qatetebika, kagena aku yowosa ma ngale o Gikimoi iwidate.</s>
     </seg>
     <seg type="verse" id="b.HEB.9.9">
      <s id="b.HEB.9.9.1">O orasi manena magena maro ka o nonako moi.</s>
      <s id="b.HEB.9.9.2">Nakoso ngone nanga gaso o haiwani de lo nanga suba ma somoa gena posisuba o Gikimoika, maro o jaji iqoqoma ma bobitaka, gena yaakuwa nanga sininga isitiai la idadi pomasidate Unaka.</s>
     </seg>
     <seg type="verse" id="b.HEB.9.10">
      <s id="b.HEB.9.10.1">Ena gena, o bi bobita magena ka ma ngale o oqo, o udo, de lo o nyawa manga adati de manga galepu ma bio idala gena yatebi.</s>
      <s id="b.HEB.9.10.2">O bi bobita la ma ngale cawali nanga rohe, magena de ma faida sidago ma orasi yaado o Gikimoi Awi jaji qamomuane gena waaka.</s>
     </seg>
     <seg type="verse" id="b.HEB.9.11">
      <s id="b.HEB.9.11.1">Duma o orasi manenaka de ma Kristus womasidiadoka wodadi o jaji qamomuane ma Imam Wilalamo la kanaga womanara o bi moi-moi kiaka qaloloha.</s>
      <s id="b.HEB.9.11.2">Una wowosa o Suba ma Dadaru o sorogaka, kiaka foloisi qaloha de foloi qatebi de o Suba ma Dadaru iqoqoma o Musa wosigogokoka.</s>
      <s id="b.HEB.9.11.3">Sababu o suba ma dadaru ma Kristus wowowosaka gena o nyawa yaakawa, ena gena o dunia manena nowa.</s>
     </seg>
     <seg type="verse" id="b.HEB.9.12">
      <s id="b.HEB.9.12.1">Una o dadaru magenaka wowosa wakahika o Ngihi Foloi Qatetebi ma rabaka o Gikimoika womasidateka.</s>
      <s id="b.HEB.9.12.2">De o au la kanaga wowosa waaho, gena o kabi ma nau eko o sapi ma ngopa ma au gena hiwa.</s>
      <s id="b.HEB.9.12.3">Una asa ka Awi au masirete waaho.</s>
      <s id="b.HEB.9.12.4">Ka ma moi wowosa, de upa he wosidadu kali, sababu Una de Awi au gena ma ngale ngone nanga dorouno wonapalako ka sidutu ikakali.</s>
     </seg>
     <seg type="verse" id="b.HEB.9.13">
      <s id="b.HEB.9.13.1">Maro o jaji iqoqomaka o bi bobita o Musa wosilelefo gena, nakoso o nyawa la kanaga o kia naga qatotorouka yatigi sidago yasisalaka, de ona magenaku bilasu o kabi ma nau eko o sapi ma nau yatotola la ma au ikopola.</s>
      <s id="b.HEB.9.13.2">De onaku lo bilasu o sapi ma ngopa yatutupu gena ma gaapo yasihaja.</s>
      <s id="b.HEB.9.13.3">So nakoso o au de o gaapo magena aku o nyawa isasala manga rohe yatiodo so qatebika,</s>
     </seg>
     <seg type="verse" id="b.HEB.9.14">
      <s id="b.HEB.9.14.1">de ma boboloili ma Kristus Awi au bai!</s>
      <s id="b.HEB.9.14.2">De o Gurumi Qatetebi wokokakali gena Awi buturu, ma Kristus Awi rohe wahike o Gikimoika maro o suba moi de ma kurangi moi lo ihiwa.</s>
      <s id="b.HEB.9.14.3">De Una Awi au gena ngone nanga sininga watiodo so asa qatebi sidago lo nanga manara de ma faida ihiwa, gena asa isisaka la ma ngale ngone aku o Gikimoi woooho gena powisuba de Awi manara paaka.</s>
     </seg>
     <seg type="verse" id="b.HEB.9.15">
      <s id="b.HEB.9.15.1">Komagena so ma Kristus gena asa wodadi maro o Gikimoi Awi dagali moi o jaji qamomuane waaturu, la ma ngale o nyawa o Gikimoi waaasoka, ona magena aku yamake o moi-moi wojojajajika magena qangodu, kiaka Awi warisi ikokakali wosidailako onaka.</s>
      <s id="b.HEB.9.15.2">Sababu ma Kristus asa wosoneka ma ngale ona manga dorou, kiaka o jaji iqoqomaka yatilakuka, so magenano aku wapalako.</s>
     </seg>
     <seg type="verse" id="b.HEB.9.16">
      <s id="b.HEB.9.16.1">Nako o pusaka ma surati, igogou o nyawa o surati yaaaka gena bilasu yosone kasi, qabolo de o pusaka magena aku isiregu.</s>
     </seg>
     <seg type="verse" id="b.HEB.9.17">
      <s id="b.HEB.9.17.1">Sababu nakoso o nyawa la kanaga o pusaka ma surati waaka la woohosi, de idadi waasi o pusaka ma surati akuwa itagali la iregu.</s>
      <s id="b.HEB.9.17.2">Duma ma orasi wosoneka, de asa ka idadi o pusaka ma surati magena itagali la isikeregu.</s>
     </seg>
     <seg type="verse" id="b.HEB.9.18">
      <s id="b.HEB.9.18.1">So maro o pusaka ma surati moi, komagena lo o jaji iqoqomaka gena idadi waasi, nakoso o au o haiwani yatotola gena ikopola waasi.</s>
     </seg>
     <seg type="verse" id="b.HEB.9.19">
      <s id="b.HEB.9.19.1">Ma nonomaka, o Musa o bi sulo moi-moi qangodu kiaka o Gikimoi Awi bobita ma rabaka gena wasingangasu o bi Yahudi ma nyawaka.</s>
      <s id="b.HEB.9.19.2">Qabolo de o kabi de o sapi ma ngopa yatolaka la ma au magena una waqehe de o ake wosicapu.</s>
      <s id="b.HEB.9.19.3">Qabolo de una o ngangaru ma bi uma ma ronga o hisop isipopilikuka de o duba ma gogo qasosawala gena waqehe, so o au magenaku watono de wakopola o Bobita ma Bukuka de lo o nyawa yadala ona magenaka.</s>
     </seg>
     <seg type="verse" id="b.HEB.9.20">
      <s id="b.HEB.9.20.1">De una onaka wotemo, "Manena o au la kanaga o Gikimoi Awi Jaji isiputuru nginika, ma ngale ngini niamote."</s>
     </seg>
     <seg type="verse" id="b.HEB.9.21">
      <s id="b.HEB.9.21.1">De komagena lo una o au gena wakopolali o Gikimoi Awi Suba ma Dadaruka de lo o suba ma moi-moi qangoduka.</s>
     </seg>
     <seg type="verse" id="b.HEB.9.22">
      <s id="b.HEB.9.22.1">Igogou, maro o bi bobita o Musa wosilelefo gena o bi moi-moi he qangodu bilasu de o au isitebi.</s>
      <s id="b.HEB.9.22.2">Nakoso o au ikopolawa, de idadiwa ngone nanga dorou gena akuwa isiapongu.</s>
     </seg>
     <seg type="verse" id="b.HEB.9.23">
      <s id="b.HEB.9.23.1">So nako o Suba ma Dadaru o dunia manenaka de lo o suba ma moi-moi gena, qangodu maro ka o nonako o kia naga o sorogaka.</s>
      <s id="b.HEB.9.23.2">O dadaru magena yatebi kasi bilasu komagena.</s>
      <s id="b.HEB.9.23.3">Duma nako o Suba ma Dadaru o sorogaka gena, bilasu ma suba foloisi qaloha.</s>
     </seg>
     <seg type="verse" id="b.HEB.9.24">
      <s id="b.HEB.9.24.1">Sababu o Suba ma Dadaru kiaka ma Kristus wowowosaka magena, upa o nyawa manga gia siaaka gena isinonako o Suba ma Dadaru ma duhutu o sorogaka.</s>
      <s id="b.HEB.9.24.2">Ka igogou Una wowosa o sorogaka de kagena o orasi manena wirisima o Gikimoika ma ngale ngone wonasigolo.</s>
     </seg>
     <seg type="verse" id="b.HEB.9.25">
      <s id="b.HEB.9.25.1">So ma Kristus Una magena Awi rohe asa upa he o Gikimoi wihike wosidadu-dadu, gena imaterowa de o Yahudika manga Imam Wilalamo la kanaga o taungu moi ma moi o Ngihi Foloi Qatetebi ma rabaka wowosa cawali ka o haiwani ma au waaho.</s>
     </seg>
     <seg type="verse" id="b.HEB.9.26">
      <s id="b.HEB.9.26.1">Sababu nako komagena, de igogou ma solanoka o Gikimoi o dunia wasidadiku de kanaga he ma para ma dalaka Una bilasu wisangisara sidago lo wosone.</s>
      <s id="b.HEB.9.26.2">Duma igogou o orasi manena he yadangade o dunia ma dodoguka de bilasu ka ma moi Una wahino womasimaneka, so Awi rohe wahike wosone la ma ngale ngone o nyawa nanga dorou gena wapiki.</s>
     </seg>
     <seg type="verse" id="b.HEB.9.27">
      <s id="b.HEB.9.27.1">O Gikimoi wositatapuka bilasu o nyawa yosone ka ma moi, qabolo de ona manga loha de manga dorou ma sopo wahiri.</s>
     </seg>
     <seg type="verse" id="b.HEB.9.28">
      <s id="b.HEB.9.28.1">So komagena lo ma Kristus.</s>
      <s id="b.HEB.9.28.2">Ka ma moi wosone Awi rohe wahike o Gikimoika la o nyawa manga dorou wamoku.</s>
      <s id="b.HEB.9.28.3">De o orasi moi done asa imasidiado de Una asa wahinoli ma sinotoka, upa ma ngale o dorou wamokuli, duma o nyawa Awi hino yododamaha ma ngale ona magena asa wasisalamati.</s>
     </seg>
    </div>
    <div type="chapter" id="b.HEB.10">
     <seg type="verse" id="b.HEB.10.1">
      <s id="b.HEB.10.1.1">O Jou Awi bobita o Musa wosilelefoka gena ka imatero de o nonako moi.</s>
      <s id="b.HEB.10.1.2">O bobita ma rabaka o nyawa yanako waasi o bi moi-moi qaloloha ma Kristuska gena aku yamake.</s>
      <s id="b.HEB.10.1.3">Duma o bobita ma rabaka gena ona yakelelo ka cawali o bi moi-moi qaloloha ma Kristuska gena ka ma gurumi, so ma jamani ma duhutu gena yakelelo waasi.</s>
      <s id="b.HEB.10.1.4">Maro o nyawa moi nakoso una nonena wotagi wokahino de ka cawali awi gurumi awi simaka iqoma so pakelelo o tonaka.</s>
      <s id="b.HEB.10.1.5">So o suba kiaka isitatapu o bobita magena ma rabaka, ngaroko o taungu moi de o taungu moili ma simaka ona yahino manga suba-suba ka imakoketero yaaho isisuba o Gikimoika, duma o nyawa manga siningaka o dorou gena yasisa lo yaaka yaaku waasi.</s>
     </seg>
     <seg type="verse" id="b.HEB.10.2">
      <s id="b.HEB.10.2.1">Sababu nako manga suba magena yaaku yaaka manga sininga itotiai o Gikimoi Awi simaka, de igogou ona asa manga suba-suba yaaho kawa, sababu ona manga dorou gena ipikika so manga sala magena yosininga kawa.</s>
     </seg>
     <seg type="verse" id="b.HEB.10.3">
      <s id="b.HEB.10.3.1">Duma komagenawa.</s>
      <s id="b.HEB.10.3.2">Igogou, ma ngale ona manga suba o taungumoi-taungumoi manga suba yaaho, so to ona manga dorou ka yosiningasi.</s>
     </seg>
     <seg type="verse" id="b.HEB.10.4">
      <s id="b.HEB.10.4.1">Sababu o sapi ma nau de lo o kabi ma nau gena ma au yaakuwa o dorou yapiki.</s>
     </seg>
     <seg type="verse" id="b.HEB.10.6">
      <s id="b.HEB.10.6.1">Komagena so ma orasi ma Kristus wahino o duniaka, de Una wotemo o Gikimoika, "Ngona o gaso o haiwani de o suba ma ngongike magena nodupawa, o suba ma ngongike yatutupu de o gaso o haiwani yatotola, gena inisisanangiwa.</s>
      <s id="b.HEB.10.6.2">Duma Ngohi Ai rohe magena Ngona asa nosidailako qaboloka ma ngale o suba moi nodudupa.</s>
     </seg>
     <seg type="verse" id="b.HEB.10.7">
      <s id="b.HEB.10.7.1">Komagena so Ngohi totemo, 'O Jou Gikimoi, Ngohi kanena naga, Ngohi tahino tomasidailako Ani dupa gena taaka, ka imatero de o kia kanaga ma ngale Ngohi gena isilelefo Ani Jaji ma Buku ma rabaka.' "</s>
     </seg>
     <seg type="verse" id="b.HEB.10.8">
      <s id="b.HEB.10.8.1">So komagena o Jou Awi bobita o Musa wosilelefo gena, itemo ma ngale manga dorou gena bilasu o gaso o haiwani de o suba yahihike magena yosisuba.</s>
      <s id="b.HEB.10.8.2">Ngaroko komagena yaaka, duma ma Kristus wotemo o Gikimoi wodupawa de Una wosanangiwa.</s>
     </seg>
     <seg type="verse" id="b.HEB.10.9">
      <s id="b.HEB.10.9.1">Ma Kristus Awi demo, "Ngohi tahino tomasidailako Ani dupa gena taaka," de magena Awi ngale o gaso o haiwani, to ona manga ngongike isisusuba gena, bilasu isisa de itagali de ma Kristus Awi suba moi.</s>
     </seg>
     <seg type="verse" id="b.HEB.10.10">
      <s id="b.HEB.10.10.1">O Yesus Kristus, igogou Una magena o Gikimoi Awi dupa gena waaka.</s>
      <s id="b.HEB.10.10.2">Sababu ka ma moi Una Awi rohe wahike isone maro o gaso moi isisuba o Gikimoika, so ngone Awi nyawa yatetebi sababu nanga dorou gena qangodu watupu so ka moi de ihiwaka.</s>
     </seg>
     <seg type="verse" id="b.HEB.10.11">
      <s id="b.HEB.10.11.1">O Yahudika ma bi imam magena, o wange isigeto-geto o suba ma rihoka imaoko manga manara yaaka, de manga suba-suba ka imakoketero yaaho isisuba o Gikimoika isidadu-dadu duma manga suba magena yaakuwa o dorou yapiki.</s>
     </seg>
     <seg type="verse" id="b.HEB.10.12">
      <s id="b.HEB.10.12.1">Duma ma Kristus, ka ma moi Awi rohe wahike la ma ngale o nyawa manga dorou gena asa witoomaka, de Awi manara magena upa he isidadu kali sidago ka sidutu ikakali.</s>
      <s id="b.HEB.10.12.2">Awi rohe wahike qaboloka, de Una womatamiye o Gikimoi Awi girinaka la Awi horomati wamake.</s>
     </seg>
     <seg type="verse" id="b.HEB.10.13">
      <s id="b.HEB.10.13.1">O orasi manena de Una wodamaha sidago Awi saturu o Gikimoi waaka la yahino de wisigise ka Unaka.</s>
     </seg>
     <seg type="verse" id="b.HEB.10.14">
      <s id="b.HEB.10.14.1">So ma ngale Una Awi sone kiaka ka ma moi, so Una magena ngone nanga dorou qangodu wasisaka, ma ngale nanga sininga aku qatebi de nanga sala gena moi lo ihiwa ka sidutu ikakali.</s>
      <s id="b.HEB.10.14.2">So upa he o suba ma somoali nanga dorou yatupu kali, duma ka o Yesus bato de wasisaka.</s>
     </seg>
     <seg type="verse" id="b.HEB.10.15">
      <s id="b.HEB.10.15.1">De o dodoto manena gena o Gurumi Qatetebi lo wosiputuru.</s>
      <s id="b.HEB.10.15.2">O Gikimoi Awi Jaji ma Buku ma rabaka itemo o Jou wotemo komanena,</s>
     </seg>
     <seg type="verse" id="b.HEB.10.16">
      <s id="b.HEB.10.16.1">"O orasi ma simaka, de o jaji manena Ngohi done asa taaka onaka.</s>
      <s id="b.HEB.10.16.2">Ngohi Ai bobita gena asa to ona manga sininga ma rabaka tahado so ona aku yosihoda de igogou yanako."</s>
      <s id="b.HEB.10.16.3">De lo wotemo,</s>
     </seg>
     <seg type="verse" id="b.HEB.10.17">
      <s id="b.HEB.10.17.1">"To ona manga dorou de lo manga sala, gena asa tasisala kawa de lo tosininga kawa."</s>
     </seg>
     <seg type="verse" id="b.HEB.10.18">
      <s id="b.HEB.10.18.1">So nakoso igogou o dorou de o sala yaaponguka, de ma ngale o dorou yatupu gena, upa he manga suba yatide kali.</s>
     </seg>
     <seg type="verse" id="b.HEB.10.19">
      <s id="b.HEB.10.19.1">Ai dodiao nipipiricaya!</s>
      <s id="b.HEB.10.19.2">Nako ma Imam Wilalamo kagena o Ngihi Foloi Qatetebika wowosa, de bilasu o haiwani ma au waaho.</s>
      <s id="b.HEB.10.19.3">So komagena ngone lo, ma ngale o Jou Yesus Awi sone ma au, so ngone gena asa inamodo kawa de ka pobarani pahino pomasidate o Gikimoika.</s>
     </seg>
     <seg type="verse" id="b.HEB.10.20">
      <s id="b.HEB.10.20.1">Ngone aku Unaka pomasidate, sababu ngone panonu o ngeko moi qamomuaneka.</s>
      <s id="b.HEB.10.20.2">O ngeko magena kiaka o Yesus wosiaaka ngoneka la inasidumu o oho qalolohaka so magena ngone aku pamake.</s>
      <s id="b.HEB.10.20.3">O Jou Awi Suba ma Dadaru iqoqoma ma rabaka, kiaka kanaga o Ngihi Foloi Qatetebi de ma baro isipoperesuka, kagena idadiwa o nyawa yowosa.</s>
      <s id="b.HEB.10.20.4">Duma o orasi manena o kia naga isipoperesu magena moi lo ihiwaka, so o ngeko de maena la ngone masirete pomasidate o Gikimoika.</s>
      <s id="b.HEB.10.20.5">Sababu o Yesus Awi rohe wahike la witooma so maro o baro isipoperesu gena wapelenga ngoneka, la o Gikimoika aku pomasidate.</s>
     </seg>
     <seg type="verse" id="b.HEB.10.21">
      <s id="b.HEB.10.21.1">De o Yesus gena wodadi ma Imam Wilalamo la kagena ngone de o Gikimoi maro o baba so Awi nyawa o tahu ma raba moi waaturu.</s>
     </seg>
     <seg type="verse" id="b.HEB.10.22">
      <s id="b.HEB.10.22.1">De Awi au gena, ngone nanga sininga isitiai la aku panako kanaga ngone gena nanga sala ihiwaka.</s>
      <s id="b.HEB.10.22.2">De o ake qaloloha nanga rohe wosiosi maro o nonako moi ngone wonatebika.</s>
      <s id="b.HEB.10.22.3">Komagena so hino la ngone de nanga sininga igogou de lo nanga piricaya itotatapu gena powisidate o Gikimoika.</s>
     </seg>
     <seg type="verse" id="b.HEB.10.23">
      <s id="b.HEB.10.23.1">Hino de to ngone nanga ngongano la pobarani pasingongangasu o nyawa manga simaka, gena pomasigocoho qaputuru, sababu panako igogou o Gikimoi Awi jaji ngoneka gena asa wosiganapuka.</s>
     </seg>
     <seg type="verse" id="b.HEB.10.24">
      <s id="b.HEB.10.24.1">De hino la ngone nyawamoi-nyawamoi pomatekesisininga la aku pomatekesigaro inangodu asa pomatekedodara moi de moika de lo o manara qaloloha paaka.</s>
     </seg>
     <seg type="verse" id="b.HEB.10.25">
      <s id="b.HEB.10.25.1">Upa sidago ngone podupa kawa pomatolomuno la posumbayang, maro o nyawa yamuruo naga yaakasi.</s>
      <s id="b.HEB.10.25.2">Ngone bilasu igogou pomatolomuno so moi de moika aku pomatekesiputuru de ma boloika, sababu panako ma orasi he idumuka o Yesus Kristus Awi wange imasidiado.</s>
     </seg>
     <seg type="verse" id="b.HEB.10.26">
      <s id="b.HEB.10.26.1">Upa ngini nia piricaya gena niapalako.</s>
      <s id="b.HEB.10.26.2">Sababu nakoso ngone o dodoto itotiai gena poise de panako qabolo, duma ka podupasi o dorou paaka, de ma ngale nanga dorou magena o suba moi lo asa yapikiwa.</s>
     </seg>
     <seg type="verse" id="b.HEB.10.27">
      <s id="b.HEB.10.27.1">Nako komagena, de igogou ngone asa pomodo podamaha ma orasi done o Gikimoi nanga loha de nanga dorou ma sopo wahiri gena, pomodo Awi sangisara ngoneka gena imatero maro o uku isora-sora sababu Awi sangisara ilalamo asa wabodito o nyawa ona magena o Gikimoi wihoholu.</s>
     </seg>
     <seg type="verse" id="b.HEB.10.28">
      <s id="b.HEB.10.28.1">Sababu o nyawa la kanaga iqoqomaka o bobita o Musa wosilelefo gena yaholu, de asa ona magena yatoomaka, de lo o galusiri he ihiwaka, hitilahi o saksi yasinoto eko yaruwange kanaga ma ngale ona gena manga demo magena imaketero.</s>
     </seg>
     <seg type="verse" id="b.HEB.10.29">
      <s id="b.HEB.10.29.1">So komagena lo itiaika o sangisara foloisi qatotubuso he yadahe o nyawaka, nakoso ona magena kanaga o Gikimoi Awi Ngopa iwiholu.</s>
      <s id="b.HEB.10.29.2">Ce!</s>
      <s id="b.HEB.10.29.3">Ona itemo Awi au magena ma faida ihiwa, ngaroko Awi au gena o Gikimoi Awi jaji isiputuruka de lo manga dorou yapikika.</s>
      <s id="b.HEB.10.29.4">De Awi Gurumi lo Awi laha wosidudumu, kiaka Una magena Awi ronga ma dorou gena ona yogaka.</s>
     </seg>
     <seg type="verse" id="b.HEB.10.30">
      <s id="b.HEB.10.30.1">Igogou, ona magena o Gikimoi asa wasangisara, sababu ngone panako Awi Jaji ma Buku ma rabaka wotemo, "Ngohi manena asa tafanggali.</s>
      <s id="b.HEB.10.30.2">Ngohi gena asa tasangisara."</s>
      <s id="b.HEB.10.30.3">De lo wotemo, "O Jou Awi nyawa ona magena manga loha de manga dorou ma sopo wahiri."</s>
     </seg>
     <seg type="verse" id="b.HEB.10.31">
      <s id="b.HEB.10.31.1">Awa kodo!</s>
      <s id="b.HEB.10.31.2">Nakoso igogou ngone nanga sala komagena, de o Gikimoi woooho Una magena wonasangisara.</s>
     </seg>
     <seg type="verse" id="b.HEB.10.32">
      <s id="b.HEB.10.32.1">Niososininga, ma orasi ipapasaka de o nita o Jouno ngini niamakeka, de o sangisara de lo o susa lo gena he idala niamake, duma magena ka niamoku de ma Kristuska nipiricaya qaputuru.</s>
     </seg>
     <seg type="verse" id="b.HEB.10.33">
      <s id="b.HEB.10.33.1">Mamoi-mamoi o nyawa manga simaka de ngini nia ronga ma dorou yogaka de lo inisisangisara.</s>
      <s id="b.HEB.10.33.2">Komagena lo ma orasi ngini nimuruo naga nia dodiao lo yasangisaraka de manga susa magena lo niamoku.</s>
     </seg>
     <seg type="verse" id="b.HEB.10.34">
      <s id="b.HEB.10.34.1">O nyawa ma ngale o Yesus wipiricayaka so yabubui, ona magena lo ngini niasayangi de niariwo.</s>
      <s id="b.HEB.10.34.2">De lo ma orasi nia arata o nyawa yakoora, de ngini ka ninali, sababu nianako ngini de nia arata kadaku o sorogaka ifoloi qaloloha de ka sidutu ikakali.</s>
     </seg>
     <seg type="verse" id="b.HEB.10.35">
      <s id="b.HEB.10.35.1">So, ai dodiao nipipiricaya, ngini nia piricaya qapoputuru gena upa he niapalako eko niaumo, duma hika niacoho qaputuru.</s>
      <s id="b.HEB.10.35.2">Nako komagena, gena igogou done nia fangu ifoloi ilamo o sorogaka.</s>
     </seg>
     <seg type="verse" id="b.HEB.10.36">
      <s id="b.HEB.10.36.1">Ngini bilasu nipiricaya qaputuru la ma ngale o Gikimoi Awi dupa niaakaka, so done o kia naga Una winijajajika gena aku niamake.</s>
     </seg>
     <seg type="verse" id="b.HEB.10.37">
      <s id="b.HEB.10.37.1">Sababu to Una Awi Jaji ma Buku ma rabaka isilefoka itemo, "Ka o orasi ma cunusi, Una done wahihino gena igogou asa wahino kali, de Una upa he wotamaha.</s>
     </seg>
     <seg type="verse" id="b.HEB.10.38">
      <s id="b.HEB.10.38.1">De Ai nyawa, nakoso Ngohi ipiricayaka so manga sininga itiai gena Ngohi taakaka, de ona magenaka asa Ngohi tahike la yooho dede Ngohi ka sidutu ikakali.</s>
      <s id="b.HEB.10.38.2">Duma nakoso ona imakiliho so ipiricaya kawa, de ona magenaka asa Ngohi tosanangi kawa."</s>
     </seg>
     <seg type="verse" id="b.HEB.10.39">
      <s id="b.HEB.10.39.1">Duma ngone manena gena inasowo o nyawa la kanaga imakokiliho de ipiricaya kawa, gena done ona yasangisara.</s>
      <s id="b.HEB.10.39.2">Duma ngone o nyawa la kanaga o Gikimoi powipiricaya, gena asa pooho ka sidutu ikakali.</s>
     </seg>
    </div>
    <div type="chapter" id="b.HEB.11">
     <seg type="verse" id="b.HEB.11.1">
      <s id="b.HEB.11.1.1">Nako o piricaya gena ma ngale o kia pongongongano o Gikimoika gena, ngone panako igogou-gogou done asa pamake.</s>
      <s id="b.HEB.11.1.2">Ngaroko o moi-moi magena pakelelo waasi, duma ka panako itiai nanga siningaka de igogou magena done asa idadi.</s>
     </seg>
     <seg type="verse" id="b.HEB.11.2">
      <s id="b.HEB.11.2.1">Komagena nanga ete de nanga topora iqoqomaka, ma ngale to ona manga piricaya, so o Gikimoi Awi sininga yaqeheka.</s>
     </seg>
     <seg type="verse" id="b.HEB.11.3">
      <s id="b.HEB.11.3.1">Komagena lo ngone, ma ngale nanga piricaya, so panako o dipa de o dunia gena o Gikimoi de Awi demo so wosidadika.</s>
      <s id="b.HEB.11.3.2">So de o kia naga pakokelelo waasi magena wosidadi so o bi moi-moi qangodu magena pakeleloka.</s>
     </seg>
     <seg type="verse" id="b.HEB.11.4">
      <s id="b.HEB.11.4.1">Ma ngale o Habel awi piricaya so una watide awi suba moi o Gikimoika kiaka ifoloisi qaloloha de awi ria o Kain awi suba.</s>
      <s id="b.HEB.11.4.2">Ngone panako una wopiricayaka, sababu ma orasi awi suba gena o Gikimoi waqehe qaloha, de Una wotemo igogou o Habel gena awi sininga itiai.</s>
      <s id="b.HEB.11.4.3">De ngaroko ipasaka de una wosoneka, duma awi piricaya sidago o orasi manena so idadi o simodoto moi ngoneka.</s>
     </seg>
     <seg type="verse" id="b.HEB.11.5">
      <s id="b.HEB.11.5.1">Ma ngale o Henokh awi piricaya so una asa wosonewa, duma o duniaka de iwitide o sorogaye so una asa iwihiwaka, sababu una magena o Gikimoi asa o duniano witideka.</s>
      <s id="b.HEB.11.5.2">Witide waasi, de o Gikimoi wotemo o Henokh gena kanaga iwisisanangi.</s>
     </seg>
     <seg type="verse" id="b.HEB.11.6">
      <s id="b.HEB.11.6.1">Ka idadiwa o Gikimoi powisisanangi, hitilahi ngone powipiricaya.</s>
      <s id="b.HEB.11.6.2">Sababu o nyawa la kanaga yodupa imasidate o Gikimoika, ona magena bilasu yopiricaya igogou o Gikimoi kanaga, de lo yopiricaya igogou Una wafanggali qaloha o nyawa iwisasari la iwinakoka.</s>
     </seg>
     <seg type="verse" id="b.HEB.11.7">
      <s id="b.HEB.11.7.1">Ma ngale o Nuh awi piricaya so una asa wisigise o Gikimoika.</s>
      <s id="b.HEB.11.7.2">O Gikimoi wisingangasu unaka done asa o nguuhi ilalamo moi waaka sidago idadi o taufani de o bi moi-moi iooho o duniaka gena qangodu wasisa so isoneka.</s>
      <s id="b.HEB.11.7.3">So ngaroko ma moi-moi maro komagena o Nuh wamake waasi, una asa o Gikimoi Awi beseso wosigise de o deru ilalamo-lamo moi waaka, la ma ngale una de awi tahu moi ma raba upa isone.</s>
      <s id="b.HEB.11.7.4">Ma ngale awi piricaya so o nyawa ma binuka ipipiricayawa ona magena asa de manga salaka, duma o Gikimoi waaka so o Nuh awi sininga itiai Unaka.</s>
     </seg>
     <seg type="verse" id="b.HEB.11.8">
      <s id="b.HEB.11.8.1">Ma ngale o Abraham awi piricaya so una lo asa wisigise o Gikimoika.</s>
      <s id="b.HEB.11.8.2">O Gikimoi una wiaso de wisulo la una wotagi wokahika o tona ma somoa moika kiaka o Gikimoi wisijajaji unaka.</s>
      <s id="b.HEB.11.8.3">So ngaroko una wanakowa o tona kiaka wotatagi, duma una wosigise so awi dokuka de womatuluru womajobo ka wokahika.</s>
     </seg>
     <seg type="verse" id="b.HEB.11.9">
      <s id="b.HEB.11.9.1">Ma ngale awi piricaya so o tona kiaka o Gikimoi wijajaji unaka so una asa womasidiadoka, de wogoge maro ka o nyawa ma somoano moi.</s>
      <s id="b.HEB.11.9.2">So awi dadaru ma dodalake lo ka o barono de kagena wogoge, de komagena lo to una awi ngopa de awi danoku o Ishak de o Yakub, ona lo yamake o jaji magena ka imaketero de o Gikimoi wahihike.</s>
     </seg>
     <seg type="verse" id="b.HEB.11.10">
      <s id="b.HEB.11.10.1">Kagena o tona ma somoaka o Abraham wogoge, sababu wodamahasi done wogoge o doku moi o sorogaka de ma sosoqe qapoputuru, kiaka o Gikimoi masirete asa wosidailako de wosigoko.</s>
     </seg>
     <seg type="verse" id="b.HEB.11.11">
      <s id="b.HEB.11.11.1">Ma ngale ongo Sara ami piricaya, so ngaroko miperekika, duma ka maakusi o ngopa mamake.</s>
      <s id="b.HEB.11.11.2">Komagena idadi, sababu manakoka o Gikimoi Awi jaji asa wosiganapu so igogou Una gena aku mowipiricaya.</s>
     </seg>
     <seg type="verse" id="b.HEB.11.12">
      <s id="b.HEB.11.12.1">Komagena so, ngaroko o Abraham foloi wiperekika, duma o ngopa moi wamake sidago to una awi ngopa de awi danoku gena foloi yadala, imatero maro o bi ngoma o dipaka de lo o dowongi o teo ma dateka so paeto lo pamatawa.</s>
     </seg>
     <seg type="verse" id="b.HEB.11.13">
      <s id="b.HEB.11.13.1">Ona magena yangodu manga piricaya qaputuru sidago ma orasi ona done isone.</s>
      <s id="b.HEB.11.13.2">Ngaroko ona masirete o kia naga o Gikimoi wajojajajika gena yamakewa, duma ona isanangi de yanako itekaka o orasi ma simaka Awi jaji gena done asa wosiganapu.</s>
      <s id="b.HEB.11.13.3">Ona imangaku itemo o dunia manena gena manga riho ma duhutu qasowo de ona o dunia manena ma rabaka maro ka o nyawa so ka itatagino.</s>
     </seg>
     <seg type="verse" id="b.HEB.11.14">
      <s id="b.HEB.11.14.1">O nyawa la kanaga itemo komagena, ona magena isinako igogou o tona moi ona yasarisi, kiaka aku idadi to ona manga tona ma duhutu.</s>
     </seg>
     <seg type="verse" id="b.HEB.11.15">
      <s id="b.HEB.11.15.1">O tona la kanaga ona yososininga, o tona kiano yahihino magena qasowo.</s>
      <s id="b.HEB.11.15.2">Nakoso komagena la ka idadi, de kagena asa ona iliho kali.</s>
     </seg>
     <seg type="verse" id="b.HEB.11.16">
      <s id="b.HEB.11.16.1">Duma igogou ona kanaga foloisi yososininga o tona moi qaloloha, ena gena kadaku o sorogaka.</s>
      <s id="b.HEB.11.16.2">Komagena so o Gikimoi asa wimaqewa nakoso ona wiaso Una to ona manga Gikimoi, sababu igogou Una o doku moi o sorogaka wosidailako lo qaboloka.</s>
     </seg>
     <seg type="verse" id="b.HEB.11.18">
      <s id="b.HEB.11.18.1">Ma ngale o Abraham awi piricaya o Gikimoi una witailako, so ma orasika de o Abraham wosidailako awi ngopa o Ishak la wiaka maro o suba moi yatutupu la wosisuba o Gikimoika.</s>
      <s id="b.HEB.11.18.2">Iqomaka, o Gikimoi o Abrahamka wotemo, "De ma ngeko o Ishak so ngona ani ngopa de ani dano ma duhutu asa namake maro kia tonijajajika."</s>
      <s id="b.HEB.11.18.3">Duma ngaroko komagena, o Abraham wosidailako o Ishak awi ngopa womatetengo gena, wihike la witupu maro o suba moi.</s>
     </seg>
     <seg type="verse" id="b.HEB.11.19">
      <s id="b.HEB.11.19.1">Una wanako igogou o Gikimoi waaku o bi nyawa isosoneka wasioho kali, so aku potemo, una awi ngopa gena o sone ma rabano asa wiqehe kali.</s>
     </seg>
     <seg type="verse" id="b.HEB.11.20">
      <s id="b.HEB.11.20.1">Ma ngale o Ishak awi piricaya so awi ngopa o Yakub de o Esau wasigolo o Gikimoika, la to Una Awi laha o orasi ma simaka done asa idogo.</s>
     </seg>
     <seg type="verse" id="b.HEB.11.21">
      <s id="b.HEB.11.21.1">Ma ngale o Yakub awi piricaya so ma orasi he yadangade wosone, de o Yusuf awi ngopa yasinoto wasigolo o Gikimoika la to Una Awi laha idogo, so una awi didikika womasigocoho de wosuba o Gikimoika.</s>
     </seg>
     <seg type="verse" id="b.HEB.11.22">
      <s id="b.HEB.11.22.1">Ma ngale o Yusuf awi piricaya so ma orasi he yadangade wosone, de una wosingangasu o orasi ma simaka ona o Israel awi ngopa de awi danoku done o Mesir ma tonaka de asa yangaho yasisupu.</s>
      <s id="b.HEB.11.22.2">De lo wobeseso wotemo, "So done asa winiriwo de winingaho, de to ngohi ai sone ma bake lo bilasu ngini niatota."</s>
     </seg>
     <seg type="verse" id="b.HEB.11.23">
      <s id="b.HEB.11.23.1">Ma ngale o Musa awi dodihimo manga piricaya so una wisibuoka, de ona asa iwingihuka ma deka o ngoosa saange.</s>
      <s id="b.HEB.11.23.2">Sababu ona iwinano o ngopa una magena wiloha poli, so ona lo he yomodo kawa o Mesirka manga Kolano awi pareta gena yatilaku, kiaka o Israelka ma nyawa manga ngopa yanau asa isibubuo gena yangodu bilasu yatooma.</s>
     </seg>
     <seg type="verse" id="b.HEB.11.24">
      <s id="b.HEB.11.24.1">Ma ngale o Musa awi piricaya so ma orasi wilamoka, de una woholu iwisieto o Mesirka manga Kolano awi danoka.</s>
     </seg>
     <seg type="verse" id="b.HEB.11.25">
      <s id="b.HEB.11.25.1">Una lo wodupawa o orasi ma cunu de o dorou ma sanangi gena ma rabaka wooho, duma una ka wodupa wamote o Gikimoi Awi nyawa to ona manga sangisara de manga beleso.</s>
     </seg>
     <seg type="verse" id="b.HEB.11.26">
      <s id="b.HEB.11.26.1">Una o arata o Mesir ma tonaka gena woholu wamake de waetoka ifoloi qaloha wosangisara, sababu imatero de o Salamati ma Kolano, kiaka o orasi ma simaka asa Una womasidiado.</s>
      <s id="b.HEB.11.26.2">Sababu una o Musa gena womasosininga awi piricaya ma fanggali o sorogaka done o orasi ma duuruka de wamake.</s>
     </seg>
     <seg type="verse" id="b.HEB.11.27">
      <s id="b.HEB.11.27.1">Ma ngale una awi piricaya so o Mesir ma tonaka gena una wodongosa.</s>
      <s id="b.HEB.11.27.2">Una wimodowa de o Mesirka manga Kolano awi doosa.</s>
      <s id="b.HEB.11.27.3">Sababu una gena o Gikimoi wikokelelowa he iwikeleloka, so womakilihowa duma wotagi wokahika awi simaka.</s>
     </seg>
     <seg type="verse" id="b.HEB.11.28">
      <s id="b.HEB.11.28.1">Ma ngale una awi piricaya so una o Paskah ma rarame ilalamo gena waaka ma nonomaka.</s>
      <s id="b.HEB.11.28.2">Una wosulo la o Yahudika ma nyawa ona magena o duba ma goho yatotolaka gena, ma au manga tahu ma ngoraka yosiese, la ma ngale o Jou Awi malaikat itotooma asa ka wogila-gila so manga ngopa-ngopa ma gori upa he yatooma de isone.</s>
     </seg>
     <seg type="verse" id="b.HEB.11.29">
      <s id="b.HEB.11.29.1">Ma ngale o Yahudika ma bi nyawa manga piricaya iqoqomaka, so o Laut Merah gena asa itola so itagi yakahika, ka imatero maro o tona qaduduka yamote.</s>
      <s id="b.HEB.11.29.2">Duma o Mesirka ma nyawa, ma orasi ona kanaga itolasi, de yangodu yalutu o teo ma rabaku.</s>
     </seg>
     <seg type="verse" id="b.HEB.11.30">
      <s id="b.HEB.11.30.1">Ma ngale ona magena manga piricaya so o Yerikho ma doku ma boberesu o wange tumudingi ma deka yogiloli sidago lo ma boberesu gena asa irubaka.</s>
     </seg>
     <seg type="verse" id="b.HEB.11.31">
      <s id="b.HEB.11.31.1">De lo ma ngale ongo Rahab ami piricaya so muna upa mosone dede o Yerikhoka ma bi nyawa o Gikimoi wisigogiisewa.</s>
      <s id="b.HEB.11.31.2">Sababu o ngopeqeka muna magena, ngaroko mosusundali de ami rohe momasiiija moi, duma o Yahudika ma nyawa kanaga yamuruo naga yasidadase la o doku magena yatailako de ona magena muna maqehe qaloha ami tahuka mamingihuka.</s>
     </seg>
     <seg type="verse" id="b.HEB.11.32">
      <s id="b.HEB.11.32.1">Kanaga o piricaya ma jarita de maenasi so ngohi aku tinidedemo nginika, duma ai orasi gena asa ipasaka.</s>
      <s id="b.HEB.11.32.2">Duma ngohi tosingangasu waasi o Gideon, o Barak, o Simson, o Yefta, o Daud, o Samuel de lo o bi nabi ma binuka ona magena yangodu manga jarita.</s>
     </seg>
     <seg type="verse" id="b.HEB.11.33">
      <s id="b.HEB.11.33.1">Ma ngale ona gena manga piricaya so ona o bi kolano yatura, manga nyawa yapareta itiai, o kia naga o Gikimoi wasijajaji onaka, magena yaqehe, o singa ma ingino wasirese,</s>
     </seg>
     <seg type="verse" id="b.HEB.11.34">
      <s id="b.HEB.11.34.1">o uku ma sora isisiru-siru gena yasone, o nyawa itotooma de o sumarangi manga gia ma sohano wasirese, manga buturu ikurangi duma wasiputuru kali, o kudoti ma rabaka ona manga nonau de manga barani, de lo ona gena manga lawangi o doku ma somoano yautungu de yaginihi.</s>
     </seg>
     <seg type="verse" id="b.HEB.11.35">
      <s id="b.HEB.11.35.1">Ma ngale ona manga piricaya so o bi ngopeqeka to ona manga nyawa isosone gena yasioohoka de yamake kali.</s>
      <s id="b.HEB.11.35.2">Kanaga o nyawa ma binukali ma ngale manga piricaya so yasangisara sidago yosone.</s>
      <s id="b.HEB.11.35.3">Ona yapalako gena yoholu, sababu ona yomode nakoso yasioho kali ma ngale o oho foloisi qaloloha yamake.</s>
     </seg>
     <seg type="verse" id="b.HEB.11.36">
      <s id="b.HEB.11.36.1">Kanaga lo yamuruo naga yagagaka de yangangapo, de ma binukali yabuika de o rate yasipiliku.</s>
     </seg>
     <seg type="verse" id="b.HEB.11.37">
      <s id="b.HEB.11.37.1">De ma binukali de o teto yasisosariwi sidago yosone, de ma binukali yagaragaji so yatola sinotoka, de lo ma binuka kali de o sumarangi yasitoomaka.</s>
      <s id="b.HEB.11.37.2">Ma binukali isususa gena manga baju ka o duba eko o kabi ma kahi.</s>
      <s id="b.HEB.11.37.3">Ona igogou de manga oho ma kurangi ilamo, de yasisusa de yasisangisara.</s>
     </seg>
     <seg type="verse" id="b.HEB.11.38">
      <s id="b.HEB.11.38.1">Ona itagi iloqa o tona ibobeleuka de o bi talaka, de o bi diaru ma rabaka ioho.</s>
      <s id="b.HEB.11.38.2">So, igogou, o dunia manena iwedo de o dorou so o goge itototiai gena ihiwa onaka bai!</s>
     </seg>
     <seg type="verse" id="b.HEB.11.39">
      <s id="b.HEB.11.39.1">Igogou!</s>
      <s id="b.HEB.11.39.2">O bi nyawa ona magena yangodu ma ngale manga piricaya so o Gikimoi asa wadupa.</s>
      <s id="b.HEB.11.39.3">Ngaroko komagena, duma ona gena o kia naga o Gikimoi wasijajajika magena qangodu ona yamake waasi.</s>
     </seg>
     <seg type="verse" id="b.HEB.11.40">
      <s id="b.HEB.11.40.1">Ona yamake waasi, sababu o Gikimoi wosidailako ngoneka o kia naga moi foloisi qaloloha, la ka ma moi ngone dede ona asa pamake o laha kanaga ma kurangi moi lo ihiwa.</s>
     </seg>
    </div>
    <div type="chapter" id="b.HEB.12">
     <seg type="verse" id="b.HEB.12.1">
      <s id="b.HEB.12.1.1">So nako ngone gena, kanaga inasigilolino ona yadalali iqoqomaka isingangasu igogou o Gikimoi wipiricayaka.</s>
      <s id="b.HEB.12.1.2">So komagena lo ngone nanga piricaya posiputuru o Gikimoika, imatero maro o goguule ma rabaka de o bi moi-moi o kia naga inafafati gena qangodu ngone paumo la pomagogora.</s>
      <s id="b.HEB.12.1.3">So hino la o dorou lo paumo, upa sidago ngone jai-jai bato inasabatolo.</s>
      <s id="b.HEB.12.1.4">De o ngeko kiaka o Gikimoi wositatapu nanga simaka gena, ngone lo bilasu nanga sininga posiputuru la pomagogora.</s>
     </seg>
     <seg type="verse" id="b.HEB.12.2">
      <s id="b.HEB.12.2.1">Bilasu ngone popiricaya la pomagogora powimeta o Yesuska, sababu Una magegena o gogora manena ma ngeko wosidumu ngoneka de lo womagogora itiai sidago ma batika womasidiado.</s>
      <s id="b.HEB.12.2.2">Una o sangisara wamoku sidago lo wisangahadika.</s>
      <s id="b.HEB.12.2.3">Ma ngale wisangahadi so wisimaqe komagena o nyawa manga simaka, duma Una wosidoohawa, sababu wososininga o nali kiaka done asa wamake o orasi ma simaka.</s>
      <s id="b.HEB.12.2.4">De o orasi manena kadaku o sorogaka Una womatamiye o Gikimoi Awi girinaka la Awi horomati wamake.</s>
     </seg>
     <seg type="verse" id="b.HEB.12.4">
      <s id="b.HEB.12.4.1">Komagena ma orasi o Yesus o nyawa ma dorou iwiholu gena, o sangisara foloi qatubuso wamoku sidago lo witooma.</s>
      <s id="b.HEB.12.4.2">Nako ngini gena, igogou kanaga lo o nyawa ma dorou ngini iniholu, duma nia kudoti kiaka o dorou niahoholu gena ma rabaka ngini moi lo nitooma waasi, imatero maro o Yesus.</s>
      <s id="b.HEB.12.4.3">So hika o Yesus niwisosininga, la upa ngini nia sininga qaceke eko lo nia ngongano itola.</s>
     </seg>
     <seg type="verse" id="b.HEB.12.5">
      <s id="b.HEB.12.5.1">Upa niawosa o siduduga ma demo kiaka o Gikimoi Awi Jaji ma Buku ma rabaka wodedemo nginika maro Awi ngopa masireteka, so wotemo, "Ai ngopa, hika o Jou Awi dodoto nosininga qaloha, de nakoso Una wonisidapano, de upa ani sininga qaceke.</s>
     </seg>
     <seg type="verse" id="b.HEB.12.6">
      <s id="b.HEB.12.6.1">Sababu o nyawa la kanaga Una wadododara de waqeqehe maro Awi ngopa, ona yangodu wadoto de lo wasangisara gena foloi icarawa."</s>
     </seg>
     <seg type="verse" id="b.HEB.12.7">
      <s id="b.HEB.12.7.1">So ngini o sangisara niamoku la ma ngale o Gikimoi aku ngini winidoto.</s>
      <s id="b.HEB.12.7.2">Komagena Una ngini winiaka maro to Una Awi ngopa masirete, sababu panako igogou o bi ngopa yangodu o dunia manenaka, gena manga baba bilasu yadoto.</s>
     </seg>
     <seg type="verse" id="b.HEB.12.8">
      <s id="b.HEB.12.8.1">So Una lo Awi ngopa yangodu wadoto, duma nakoso ngini winidotowa, gena ma ngale ngini Awi ngopa ma duhutu nisowo.</s>
     </seg>
     <seg type="verse" id="b.HEB.12.9">
      <s id="b.HEB.12.9.1">De lo o dunia manena nanga baba ngone inadoto, de ngone ona gena pahoromati de pasigise.</s>
      <s id="b.HEB.12.9.2">Nako komagena, igogou ngone bilasu powisigise o Gikimoi de ma boloika, Una gena nanga Baba o sorogaka, la ngone aku pooho ka sidutu ikakali.</s>
     </seg>
     <seg type="verse" id="b.HEB.12.10">
      <s id="b.HEB.12.10.1">Sababu ngone nanga baba o duniaka ona magena inadoto ka o orasi ma cunu, mote ka o ngeko o kia naga ona yamalo qaloha.</s>
      <s id="b.HEB.12.10.2">Duma o Gikimoi Una magena ngone wonadoto, sababu magena o ngeko foloisi qaloha ngoneka, ma ngale ngone nanga sininga idadi qatebi imatero maro to Una Awi sininga.</s>
     </seg>
     <seg type="verse" id="b.HEB.12.11">
      <s id="b.HEB.12.11.1">Igogou, nakoso ngone inadoto gena inasisanangiwa, duma ka to ngone nanga sininga yapeleso.</s>
      <s id="b.HEB.12.11.2">Ngaroko komagena, ma duuruka nakoso ngone o dodoto magena paqehe qalohaka, de nanga oho de nanga manara gena kanaga asa de ma sopoka kiaka isosanangi de itotiai.</s>
     </seg>
     <seg type="verse" id="b.HEB.12.12">
      <s id="b.HEB.12.12.1">Komagena so ngini nia sininga gena upa qaceke, duma hika nisilamo kali.</s>
     </seg>
     <seg type="verse" id="b.HEB.12.13">
      <s id="b.HEB.12.13.1">De lo o ngeko ibobolowo gena hika niaaka de niomote.</s>
      <s id="b.HEB.12.13.2">La nakoso to ngini nia dodiao kanaga manga piricaya qaputuru waasi, de ona magena asa upa itura, duma tanu manga piricaya ma buturu gena aku idogo-dogo.</s>
     </seg>
     <seg type="verse" id="b.HEB.12.14">
      <s id="b.HEB.12.14.1">Ngini bilasu niaaka ifoloisi nikaeli la nia oho ma rabaka gena idadi ka cawali nimakadame de o nyawa yangodu.</s>
      <s id="b.HEB.12.14.2">De lo bilasu nileleani ifoloisi nikaeli o Gikimoika, sababu nako ihiwa done idadiwa o Jou niwikelelo.</s>
     </seg>
     <seg type="verse" id="b.HEB.12.15">
      <s id="b.HEB.12.15.1">De lo bilasu nimasidodiahi.</s>
      <s id="b.HEB.12.15.2">Upa sidago nginino kanaga o nyawa moi nimakiliho so o Gikimoi Awi laha gena niaholu.</s>
      <s id="b.HEB.12.15.3">Upa sidago lo niadoosa o nyawaka, sababu o doosa gena asa foloi idogo so nia rimoi yabiau de nidadala o dorou niaakaka, maro o gisisi moi ioho sidago ilamo kanaga idadi ka o raci moi so o nyawa yadala yasibodito.</s>
     </seg>
     <seg type="verse" id="b.HEB.12.16">
      <s id="b.HEB.12.16.1">De lo nimasidodiahi la upa sidago nginino kanaga o nyawa moi lo o nyafusu ma dorou nidupa niaaka.</s>
      <s id="b.HEB.12.16.2">De upa sidago lo niaaka maro o Esau iqoqomaka, sababu o Gikimoi Awi laha unaka he wafaduliwa, so awi ria ma haku o Gikimoi Awi laha wamake gena wositagali de ma nongoru awi ino o kupuo.</s>
     </seg>
     <seg type="verse" id="b.HEB.12.17">
      <s id="b.HEB.12.17.1">Komagena ngini nianakoka, ipasaka, de una ma babaka wogolo la o Gikimoi Awi laha gena una widogo, duma asa una wihike kawa.</s>
      <s id="b.HEB.12.17.2">Ngaroko una wogolo gena woari womatotoore, duma una o ngeko wamake kawa ma ngale awi manara iqoqoma kiaka qatotorou gena watagali.</s>
     </seg>
     <seg type="verse" id="b.HEB.12.18">
      <s id="b.HEB.12.18.1">Ngini gena nimaketerowa de nia ete de nia topora iqoqomaka, ona magena o Yahudika ma nyawa.</s>
      <s id="b.HEB.12.18.2">Ma orasi o Gikimoi Awi jaji iqoqoma wadedemo onaka, de ona yahino yorisima o Sinai ma Talaka gena, o kia naga moi gena aku ka papaqa.</s>
      <s id="b.HEB.12.18.3">We!</s>
      <s id="b.HEB.12.18.4">Kagena yakelelo o uku isora-sora la ma qopo yasao, o lobi qatataro, de qakokipiri so o bubutu yatalakeka de lo o paro qasosihiloka.</s>
     </seg>
     <seg type="verse" id="b.HEB.12.19">
      <s id="b.HEB.12.19.1">Ona yoise o trompet ma ili de ma kuguru foloi ilamo de lo o ili moi yoise yadedemo onaka.</s>
      <s id="b.HEB.12.19.2">Awadede!</s>
      <s id="b.HEB.12.19.3">Ma orasi o ili magena yoise, de ona gena foloisi yamodo imasidotirineku, so itemo o ili magenaka, "Kodo!</s>
      <s id="b.HEB.12.19.4">Upa he ngomika nomidedemo."</s>
     </seg>
     <seg type="verse" id="b.HEB.12.20">
      <s id="b.HEB.12.20.1">Ona yapohawa yoise o bobita kiaka o ili magena itetemo, gena komanena, "Nagoona bato yahino o tala manena yapaqa, bai o nyawa eko lo manga haiwani, de ona magena bilasu yasifanggali de ka o teto yasipapaka sidago isone."</s>
     </seg>
     <seg type="verse" id="b.HEB.12.21">
      <s id="b.HEB.12.21.1">Ona igogou yamodo.</s>
      <s id="b.HEB.12.21.2">We!</s>
      <s id="b.HEB.12.21.3">O Musa lo wimodo womasidotirineku.</s>
     </seg>
     <seg type="verse" id="b.HEB.12.22">
      <s id="b.HEB.12.22.1">Duma nako ngini gena, ka komagenawa.</s>
      <s id="b.HEB.12.22.2">O Gikimoi o sorogaka de ma Ngopa Awi ili winidedemo nginika.</s>
      <s id="b.HEB.12.22.3">Magena maro ngini niahino Awi simaka o Sion ma Talaka de lo o Yerusalem ma kota o sorogaka, kiaka o Gikimoi woooho Awi goge.</s>
      <s id="b.HEB.12.22.4">Ngini niarisima o bi malaikat yadala icarawa la kagena imatolomu de manga nalika.</s>
     </seg>
     <seg type="verse" id="b.HEB.12.23">
      <s id="b.HEB.12.23.1">De ngini lo niarisima o dolomu moi kali o bi nyawa o Gikimoi wipipiricaya ona gena maro Awi ngopa ma domo de manga ronga kanaga isilefo o sorogaka to Una Awi buku ma rabaka.</s>
      <s id="b.HEB.12.23.2">Ngini lo niwirisima o Gikimoika, Una o nyawa yangodu manga manara ma sopo wahihiri.</s>
      <s id="b.HEB.12.23.3">Ngini niarisima lo o bi nyawa de manga sininga itotiai to ona manga gurumi, ona gena kanaga isone iqomaka de manga siningaka o dorou yasisa.</s>
     </seg>
     <seg type="verse" id="b.HEB.12.24">
      <s id="b.HEB.12.24.1">De ngini lo niwirisima o Yesuska, Una magena wodadi maro o Gikimoi Awi dagali moi o jaji qamomuane gena waaturu.</s>
      <s id="b.HEB.12.24.2">O Yesus wosone de Awi au ikopolaka, de Awi au gena foloisi qaloha de o Habel awi au iqoqomaka, sababu o Habel awi au gena isinako bilasu yafanggali, duma o Yesus Awi au magena isinako igogou nanga dorou aku yaaponguka.</s>
     </seg>
     <seg type="verse" id="b.HEB.12.25">
      <s id="b.HEB.12.25.1">So ngini gena bilasu nimasidodiahi.</s>
      <s id="b.HEB.12.25.2">Upa sidago ngini o Gikimoi winidedemoka de Una gena niwiholu bai!</s>
      <s id="b.HEB.12.25.3">Sababu o Yahudika ma nyawa iqoqomaka, ma orasi o Sinai ma Talaka o Gikimoi Awi sitiari ma demo onaka gena yoholu yoise, de ona magena asa yasangisaraka.</s>
      <s id="b.HEB.12.25.4">So, ma boloika, ngone o orasi manena bilasu poise o Gikimoi o sorogaka to Una Awi demo ngoneka.</s>
      <s id="b.HEB.12.25.5">Igogou!</s>
      <s id="b.HEB.12.25.6">Nakoso ngone to Una Awi demo poholu poise gena, de ngone lo asa upa o sangisara ma rabano inasirese.</s>
     </seg>
     <seg type="verse" id="b.HEB.12.26">
      <s id="b.HEB.12.26.1">Iqoqomaka, o Sinai ma Talaka o Gikimoi Awi ili walamo-lamo, so o dunia manena lo asa yahiti.</s>
      <s id="b.HEB.12.26.2">Duma o orasi manena de kanaga Awi jaji moi itemo, "Ma moili done Ngohi asa o dunia tahiti sidago maena lo isisa.</s>
      <s id="b.HEB.12.26.3">De upa ka o dunia gena tahiti, duma komagena lo o dipa."</s>
     </seg>
     <seg type="verse" id="b.HEB.12.27">
      <s id="b.HEB.12.27.1">O demo "ma moili" gena ma ngale o bi moi-moi wosidadadika magena o wange moiku asa wahiti de lo wasisa.</s>
      <s id="b.HEB.12.27.2">So cawali o bi kia naga kiaka yaakuwa yahiti magena asa kanaga ka sidutu ikakali.</s>
     </seg>
     <seg type="verse" id="b.HEB.12.28">
      <s id="b.HEB.12.28.1">Mutuwade, ngone gena hika potemo, "Ya Jou!</s>
      <s id="b.HEB.12.28.2">Ani laha ka ilamo poli."</s>
      <s id="b.HEB.12.28.3">Sababu Una Awi pareta, kiaka yaaakuwa yahiti, magena ngone wonahike la aku podadi Awi pareta ma nyawa.</s>
      <s id="b.HEB.12.28.4">So hino la ngone o Gikimoi powisuba, pamote o ngeko Una masirete wodudupa, ena gena Una powisigise de powihoromati.</s>
     </seg>
     <seg type="verse" id="b.HEB.12.29">
      <s id="b.HEB.12.29.1">Sababu igogou o Gikimoi powisusuba, Una magena asa o nyawa ona Awi laha yahoholu gena wasangisara, imatero maro o uku la kanaga o bi moi-moi qangodu yatupu.</s>
     </seg>
    </div>
    <div type="chapter" id="b.HEB.13">
     <seg type="verse" id="b.HEB.13.1">
      <s id="b.HEB.13.1.1">Ngini gena o dodiao nipipiricaya so hika la niadupa nimatekesikoboso qaloha.</s>
     </seg>
     <seg type="verse" id="b.HEB.13.2">
      <s id="b.HEB.13.2.1">Upa niawosa la niodupa o nyawa ma somoa niaaso imasidodogu nia tahuka, sababu kanaga o nyawa yamuruo naga gena o Jou Awi malaikat yaaso imasidodogu manga tahuka, duma igogou o malaikat magena ona yanakowa.</s>
     </seg>
     <seg type="verse" id="b.HEB.13.3">
      <s id="b.HEB.13.3.1">Hika la niasininga nia dodiao o bui ma rabaka, maro ngini masirete lo nibui dede ona.</s>
      <s id="b.HEB.13.3.2">De niasininga ona ma ngale manga piricaya so yasisangisaraka, maro ngini masirete lo nisangisara dede ona.</s>
     </seg>
     <seg type="verse" id="b.HEB.13.4">
      <s id="b.HEB.13.4.1">O kawi ma adati gena ngini ningodu bilasu nisigise.</s>
      <s id="b.HEB.13.4.2">Upa niatilaku, sababu o nyawa la kanaga o nyafusu ma dorou yaaka eko yosundali, ona magena o Gikimoi asa wafanggali de o dorou.</s>
     </seg>
     <seg type="verse" id="b.HEB.13.5">
      <s id="b.HEB.13.5.1">De lo upa o pipi foloi niodesere, duma o kia de maena bilasu nisanangi.</s>
      <s id="b.HEB.13.5.2">Sababu kanaga o Gikimoi wotemoka, "Ngohi asa ma moiwa tonidongosa ngona."</s>
     </seg>
     <seg type="verse" id="b.HEB.13.6">
      <s id="b.HEB.13.6.1">Komagena so ngone de nanga piricaya foloisi qaputuru potemo, "O Jou Una magena ngohi woiriwo, so ngohi gena imodowa.</s>
      <s id="b.HEB.13.6.2">O kia bato o nyawa yaaka ngohika gena, ngohi imodowa."</s>
     </seg>
     <seg type="verse" id="b.HEB.13.7">
      <s id="b.HEB.13.7.1">Upa ngini niawosa nia bobareta idodoto, ona magena iqomaka o Gikimoi Awi demo yosihabari nginika.</s>
      <s id="b.HEB.13.7.2">Niasosininga to ona manga manara kiaka yaaaka sidago ma orasi yosoneka, de maro ona yopiricaya, komagena ngini lo hika niopiricaya.</s>
     </seg>
     <seg type="verse" id="b.HEB.13.8">
      <s id="b.HEB.13.8.1">O Yesus Kristus igogou ka womatero bai o orasi ipapasa, de sidago o orasi manena, de lo ka sidutu ikakali.</s>
     </seg>
     <seg type="verse" id="b.HEB.13.9">
      <s id="b.HEB.13.9.1">O dodoto kiaka imakoketerowa de nanga piricaya gena, upa sidago ngini inisihaga.</s>
      <s id="b.HEB.13.9.2">Nako o bobita ma ngale o ino gena, idala o bi Yahudika ma nyawa yamote, duma o bobita magena asa yaakuwa o laha isidumu o nyawa ona magena o bobita yamomoteka.</s>
      <s id="b.HEB.13.9.3">So ifoloisi qaloha ngone pososininga o Gikimoi Awi sininga ma laha la aku nanga sininga isiputuru.</s>
     </seg>
     <seg type="verse" id="b.HEB.13.10">
      <s id="b.HEB.13.10.1">Ngone gena o orasi manena kanaga de o Yesus, Una magena maro nanga suba moi ifoloisi qaloha.</s>
      <s id="b.HEB.13.10.2">La ma moiku Una Awi rohe wahike wosone maro o suba moi o Gikimoika la ngone nanga dorou gena qangodu watupuka.</s>
      <s id="b.HEB.13.10.3">Duma o nyawa ngaroko kanaga cawali o Yahudika manga galepu gena yamote, ona magena manga dorou yaakuwa yatupu.</s>
      <s id="b.HEB.13.10.4">Maro o bi imam iqoqomaka o Gikimoi Awi Suba ma Dadaruka o gaso o haiwani yatolaka, duma yasimahawa o gaso magena yooqo.</s>
     </seg>
     <seg type="verse" id="b.HEB.13.11">
      <s id="b.HEB.13.11.1">Nako o gaso o haiwani yatotolaka ma ngale o dorou yatupu, magena ma au o Imam Wilalamo waaho o Ngihi Foloi Qatetebika, duma ma rohe gena yaaho o doku ma duduka de yatupu.</s>
     </seg>
     <seg type="verse" id="b.HEB.13.12">
      <s id="b.HEB.13.12.1">Komagena lo idadi o Yesuska.</s>
      <s id="b.HEB.13.12.2">Una lo o doku ma ngoraka wingaho de kagena o doku ma duduka asa witoomaka, la ma ngale de Awi au masirete gena aku wosiaka ngone Awi nyawa nanga sininga qatebika, imatero maro Una Awi sininga lo qatebi.</s>
     </seg>
     <seg type="verse" id="b.HEB.13.13">
      <s id="b.HEB.13.13.1">Komagena so bilasu ka o Yesus powipiricaya.</s>
      <s id="b.HEB.13.13.2">Gena maro o kia naga o doku ma rabaka pamomote gena, podongosa de posupu pahika Unaka o doku ma duduka, de maro Una wisimaqe komagena lo ngone bilasu o maqe pamoku.</s>
     </seg>
     <seg type="verse" id="b.HEB.13.14">
      <s id="b.HEB.13.14.1">Sababu o dunia manenaka ngone nanga goge kiaka ikakali ma riho gena ihiwa, duma o goge ma riho maro komagena igogou ngone kanaga podamaha, kiaka asa pamake o orasi ma simaka.</s>
     </seg>
     <seg type="verse" id="b.HEB.13.15">
      <s id="b.HEB.13.15.1">So powimote o Yesus, de hino la to ngone nanga suba patide o Gikimoika, ena gena nanga sukuru patide de nanga demo la ka Una Awi ronga posilamo.</s>
     </seg>
     <seg type="verse" id="b.HEB.13.16">
      <s id="b.HEB.13.16.1">De upa sidago ngone pawosa o loha o nyawaka paaka de lo o kia naga de maena ngoneka gena pahike o nyawaka, sababu o manara magena maro o suba moi kiaka o Gikimoi wodudupa.</s>
     </seg>
     <seg type="verse" id="b.HEB.13.17">
      <s id="b.HEB.13.17.1">Ngini nia bobareta idodoto ona magena, bilasu manga sulo niamote de ona niasigise, sababu ona gena kanaga to ngini nia sininga magena yojajaga, de done asa ona manga manara magena bilasu widedemo o Gikimoika la Una wahiri.</s>
      <s id="b.HEB.13.17.2">So ona gena bilasu niasigise, la ona aku o manara magena yaaka de manga nalika.</s>
      <s id="b.HEB.13.17.3">Nakoso ngini niasigisewa, de ona magena asa ka de manga sininga qatubuso, de ma duuruka ngini gena asa o loha niamakewa.</s>
     </seg>
     <seg type="verse" id="b.HEB.13.18">
      <s id="b.HEB.13.18.1">Ngomi gena migolo tanu ngini nimisumbayang o Gikimoika.</s>
      <s id="b.HEB.13.18.2">Ngomi mianako to ngomi mia sininga gena ibolowo, sababu o bi moi-moi ma rabaka gena qangodu o kia naga itotiai magena ngomi miodupa miaaka.</s>
     </seg>
     <seg type="verse" id="b.HEB.13.19">
      <s id="b.HEB.13.19.1">De ma boboloika ngohi manena togolo tanu ngini ngohi nisisumbayang o Gikimoika la taika ngohi woisigiliho kali nginika.</s>
     </seg>
     <seg type="verse" id="b.HEB.13.20">
      <s id="b.HEB.13.20.1">Ngone nanga Jou Yesus Una magena Awi au ikopola gena,isiputuruka o Gikimoi Awi jaji kiaka ikokakali ngoneka.</s>
      <s id="b.HEB.13.20.2">Una gena o Gikimoi asa o sone ma rabano wisioho kali de Una wodadi o Sowohi Wilalamo, de ngone gena Awi duba-duba wajojajaga.</s>
      <s id="b.HEB.13.20.3">Komagena so ngohi togolo o Gikimoika, Una o sanangi ma gola, tanu Una masirete</s>
     </seg>
     <seg type="verse" id="b.HEB.13.21">
      <s id="b.HEB.13.21.1">asa ngini winisidailako o bi loha moi-moi qangodu wodogo qaasu-asu nginika, la ngini o bi moi-moi maro o kia Una wodudupa magena aku niaaka.</s>
      <s id="b.HEB.13.21.2">Sababu o Yesus Kristus Awi manara nginika, so ngohi togololi tanu o Gikimoi asa o bi moi-moi maro o kia Una wodudupa magena to ngini nia sininga ma rabaka womanara.</s>
      <s id="b.HEB.13.21.3">Tanu Una magena Awi ronga posilamo ka sidutu ikakali.</s>
      <s id="b.HEB.13.21.4">Amin.</s>
     </seg>
     <seg type="verse" id="b.HEB.13.22">
      <s id="b.HEB.13.22.1">Ai dodiao nipipiricaya, ngohi tinibaja de togolo nginika la ai siduduga ma demo manena ngini de nia sabari nisigise, sababu ai surati ma demo manena gena he ikakuwa.</s>
     </seg>
     <seg type="verse" id="b.HEB.13.23">
      <s id="b.HEB.13.23.1">Bilasu nianako ngone nanga dodiao wopipiricaya moi, o Timotius, una magena o buino wisisupuka.</s>
      <s id="b.HEB.13.23.2">Nakoso una taika womasidiado kanena de ma orasi ngohi ngini tinikurumi gena, ngohi asa una towingaho.</s>
     </seg>
     <seg type="verse" id="b.HEB.13.24">
      <s id="b.HEB.13.24.1">Mia salam misidingo ngini nia bobareta idodoto ona yangoduka de lo kagena o bi nyawa ipipiricaya ona yangoduka.</s>
      <s id="b.HEB.13.24.2">De o bi nyawa ipipiricaya o Italia ma daerano, ona magena kanaga isidingo o salam nginika tanu asa pomakamake.</s>
     </seg>
     <seg type="verse" id="b.HEB.13.25">
      <s id="b.HEB.13.25.1">De ngohi togolo tanu o Jou asa Awi laha foloi wodogo ngini ningoduka.</s>
      <s id="b.HEB.13.25.2">Sidago kanena.</s>
     </seg>
    </div>
   </div>
   <div type="book" id="b.JAM">
    <div type="chapter" id="b.JAM.1">
     <seg type="verse" id="b.JAM.1.1">
      <s id="b.JAM.1.1.1">Ngini o Jou Yesus niwipipiricaya o Israelka ma nyawa o soa yamogiowo de sinoto manga ngopa de manga danoku, de nitagi so niodobiau o tona ma somoaka la kagena nigoge.</s>
      <s id="b.JAM.1.1.2">Ngohi, Yakobus, o Gikimoi de o Jou Yesus Kristus isitatapu todadi Manga sosulo moi, mutuwade o surati manena talefo ngini ningoduka.</s>
      <s id="b.JAM.1.1.3">Salamati pomakamake.</s>
     </seg>
     <seg type="verse" id="b.JAM.1.2">
      <s id="b.JAM.1.2.1">Ai dodiao nipipiricaya, ngaroko o sangisara eko o susa kia bato niamake, hika ngini ka ninali.</s>
     </seg>
     <seg type="verse" id="b.JAM.1.3">
      <s id="b.JAM.1.3.1">Sababu ngini nianako ma orasi o sangisara de o susa niamake, de magena asa ngini initailako igogou ngini o Gikimoi niwipiricaya qaputuru eko hiwa, ma ngale ngini inidoto sidago o sangisara gena aku niamoku.</s>
     </seg>
     <seg type="verse" id="b.JAM.1.4">
      <s id="b.JAM.1.4.1">De lo o sangisara de o susa niamake ma rabaka gena hika ngini niamoku qaputuru, sidago ngini ningodu asa nia sininga foloisi qaputuru, la qangodu ka itiai de ma kurangi moi lo ihiwa.</s>
     </seg>
     <seg type="verse" id="b.JAM.1.5">
      <s id="b.JAM.1.5.1">So nakoso nginika la kanaga o sangisara ma rabaka de ngini akuwa nianako idodooha bilasu niaaka itotiai, de hika la tanu ngini nigolo o Gikimoika.</s>
      <s id="b.JAM.1.5.2">Sababu Una Awi sininga foloi qaloha so wodupa wahike ilamo o nyawa yangoduka.</s>
      <s id="b.JAM.1.5.3">So komagena o Gikimoi asa winidotoka la ngini lo aku nianako.</s>
     </seg>
     <seg type="verse" id="b.JAM.1.6">
      <s id="b.JAM.1.6.1">Duma ma orasi ngini nigolo gena, hika nipiricaya igogou o Gikimoi asa winihike de winidoto nginika, ma ngale nia sininga ma rabaka o Gikimoika upa niwidodato.</s>
      <s id="b.JAM.1.6.2">Sababu o nyawa nakoso o Gikimoika la iwidodato, de ona magena asa manga piricaya o Gikimoika gena itatapuwa, gena maro o deru o moku-moku de o rato qasosihilo yadahe so ikole hika de hino.</s>
     </seg>
     <seg type="verse" id="b.JAM.1.8">
      <s id="b.JAM.1.8.1">O nyawa ona magena manga sininga iregu sinotoka so o kia naga yaaka qangodu gena moi lo yositatapuwa.</s>
      <s id="b.JAM.1.8.2">Komagena so upa manga sininga ma rabaka yongongano nagala o Jouno asa o kia naga moi yamake.</s>
      <s id="b.JAM.1.8.3">Gena itiai waasi.</s>
     </seg>
     <seg type="verse" id="b.JAM.1.9">
      <s id="b.JAM.1.9.1">Nakoso o dodiao o Jou Yesus wipiricayaka de ona yosusa, sababu manga alamu ikurangi so o nyawa yahoromatiwa, ona magena bilasu yanali.</s>
      <s id="b.JAM.1.9.2">Sababu igogou o Gikimoi Awi simaka o nyawa ona magena ka yolamo.</s>
     </seg>
     <seg type="verse" id="b.JAM.1.10">
      <s id="b.JAM.1.10.1">De o nyawa yokakaya la o Jou Yesus wipiricayaka, ona magena lo asa de manga nalika.</s>
      <s id="b.JAM.1.10.2">Sababu upa manga kaya gena, duma o Gikimoi Awi laha wasidumu onaka so aku Una Awi simaka ona lo yolamo.</s>
      <s id="b.JAM.1.10.3">O nyawa ikakaya manga alamu moi-moi qangodu gena yodongosa, ma orasi ona yangodu done isone.</s>
      <s id="b.JAM.1.10.4">Maro o leru so ioho itekawa de isone so asa isisaka.</s>
     </seg>
     <seg type="verse" id="b.JAM.1.11">
      <s id="b.JAM.1.11.1">Komagena ma orasi o nyawa ikakaya ona manga kaya isiaturu ma rabaka, de o sone yahino isitodokano, so manga kaya o kia bato magena asa yodongosaka.</s>
      <s id="b.JAM.1.11.2">Imatero de o wange ibao so ma siwa foloi qasahu, de o bunga asa qamalai sidago ma sopo itura de ma loha lo isisaka.</s>
     </seg>
     <seg type="verse" id="b.JAM.1.12">
      <s id="b.JAM.1.12.1">Nakoso o nyawa la o sangisara eko o susa yamake de kanaga yamoku lo, ona magena asa yososanangi.</s>
      <s id="b.JAM.1.12.2">Sababu o orasi magena ona yatailakosi, so qabolo de ona magena asa o Gikimoika manga piricaya foloi qaputuru.</s>
      <s id="b.JAM.1.12.3">So ona magena o Gikimoi asa manga piricaya ma sopo wofanggali de o oho ka sidutu ikakali, maro Awi jaji onaka, nakoso igogou ona widodara Unaka.</s>
      <s id="b.JAM.1.12.4">Gena imatero o goguule ma rabaka de o nyawa moi womagogora la ma bati waado woqoma, so una asa o hadiah wamake.</s>
     </seg>
     <seg type="verse" id="b.JAM.1.13">
      <s id="b.JAM.1.13.1">So nakoso o nyawa la kanaga o dorou yabaja gena, upa lo yotemo, "Nagala o Gikimoi woibaja la ma ngale ngohi o dorouku totura."</s>
      <s id="b.JAM.1.13.2">Sababu o dorou gena yaakuwa o Gikimoi iwibaja de wisitura.</s>
      <s id="b.JAM.1.13.3">Komagena lo Una Awi edekati ihiwa la o nyawa wabaja ma ngale ona lo o dorouku itura.</s>
     </seg>
     <seg type="verse" id="b.JAM.1.14">
      <s id="b.JAM.1.14.1">Sababu ka o dupa qatotorou gena o nyawa manga sininga ma rabaka ibao, de ona asa yabaja ma ngale o dorou yamote, maro o titi yabaja la o sabatolo yapiliku.</s>
     </seg>
     <seg type="verse" id="b.JAM.1.15">
      <s id="b.JAM.1.15.1">So ma nonomaka o nyafusu ma dorou manga siningaka ibao, qabolo de yacoho komagena so ona asa o dorou yaaka.</s>
      <s id="b.JAM.1.15.2">Komagena so nako ona la yodupa o dorou yamotesi, done ma dodoguka ona asa isone de o narakaku yaumo.</s>
      <s id="b.JAM.1.15.3">Gena maro o ngopa moi awi oho ma sihino gena, kanaga ma awa ami poko ma raba kasi bolo de asa wisibuo, de o ngopa magena done asa wilamo de lo ma dodoguka done asa una wosone.</s>
     </seg>
     <seg type="verse" id="b.JAM.1.16">
      <s id="b.JAM.1.16.1">So, ai dodiao nipipiricaya de tinidododara, upa sidago ngini lo inikulai.</s>
      <s id="b.JAM.1.16.2">O Gikimoi de o nyawa o dorou wasibaja gena pamakewa.</s>
     </seg>
     <seg type="verse" id="b.JAM.1.17">
      <s id="b.JAM.1.17.1">De o moi-moi qaloloha de itotiai kanaga ngone inahikeka, qangodu magena ma sihino nanga Baba Gikimoino.</s>
      <s id="b.JAM.1.17.2">De lo Una magena Awi sininga de Awi edekati ngoneka gena ingaliwa, so o dorou moi lo upa ngone wonasidumu.</s>
      <s id="b.JAM.1.17.3">Sababu ka Una magena qabolo o nita moi-moi isisiwa o dipaka gena, Una wosidadika.</s>
      <s id="b.JAM.1.17.4">De Una gena upa powisitero de o wange, sababu o wange lo done asa itumu de ngone gena o bubutu ma rabaka inadongosaku.</s>
      <s id="b.JAM.1.17.5">Duma o Gikimoi gena asa o orasi isigeto-geto ngone Awi laha wonasidumu, sababu Awi sininga ma edekati ingaliwa.</s>
     </seg>
     <seg type="verse" id="b.JAM.1.18">
      <s id="b.JAM.1.18.1">Ma ngale Una Awi dupa masirete gena, so Awi demo itotiai asa isihabari la Una powipiricaya.</s>
      <s id="b.JAM.1.18.2">De komagena lo ngone asa Una o oho qamomuane wonahikeka, so ngone maro to Una Awi nyawa masirete.</s>
      <s id="b.JAM.1.18.3">Una waaka komagena, ma ngale o bi moi-moi qangodu wosidadadika gena o kia naga qangodu to Una masirete, so ngone gena foloi wonadupa.</s>
     </seg>
     <seg type="verse" id="b.JAM.1.19">
      <s id="b.JAM.1.19.1">He!</s>
      <s id="b.JAM.1.19.2">Ngini ai dodiao nipipiricaya de tinidododara, o moi-moi iqomaka o surati manena ma rabaka talefo gena bilasu ngini niosininga.</s>
      <s id="b.JAM.1.19.3">So ngini ningodu o orasi isigeto-geto upasi jai-jai nitoosa, duma bilasu nia dodiao niasigise qaloha de lo upasi jai-jai nibicara, duma bilasu iqoma nimasosininga kasi.</s>
     </seg>
     <seg type="verse" id="b.JAM.1.20">
      <s id="b.JAM.1.20.1">Sababu nakoso ngone la inatodoosa gena, o moi-moi o kia itotiai maro o Gikimoi wodudupa magena poholu paaka.</s>
     </seg>
     <seg type="verse" id="b.JAM.1.21">
      <s id="b.JAM.1.21.1">Komagena so o dorou moi-moi qangodu la kanaga nia sininga ma rabaka ioho gena, bilasu niaumo, maro o dumule la nia doroka ioho de magena bilasu niatumule.</s>
      <s id="b.JAM.1.21.2">De o Gikimoi Awi demo la nia sininga ma rabaka wosingosaka, magena maro o gisisi o doroka podato.</s>
      <s id="b.JAM.1.21.3">So Awi demo magena upa niaholu to ngini nia sininga ma rabaka, duma hika de nia sininga qamuuqu niodupa nisigise qaloha.</s>
      <s id="b.JAM.1.21.4">Sababu de o Gikimoi Awi demo ma buturu gena aku o dorouno ngone inasalamati de pamake o oho ka sidutu ikakali.</s>
     </seg>
     <seg type="verse" id="b.JAM.1.22">
      <s id="b.JAM.1.22.1">De magena upa lo ka niise, duma hika ngini o Gikimoi Awi demo magena niaaka.</s>
      <s id="b.JAM.1.22.2">Upa sidago ngini ka niise, de magegena asa ngini masirete lo ka nikulai.</s>
     </seg>
     <seg type="verse" id="b.JAM.1.24">
      <s id="b.JAM.1.24.1">Sababu o Gikimoi Awi demo la o nyawa ka yoise duma yaakawa, magena maro o nyawa moi awi bio masirete o kasinanga worisimaka so asa wakelelo la wanako, duma ma orasi wotagi wosupu de gila-gila awi bio he wakelelo kawa so wawosaka.</s>
     </seg>
     <seg type="verse" id="b.JAM.1.25">
      <s id="b.JAM.1.25.1">So o Gikimoi Awi dodoto itotiai gena o nyawa manga dorouno yapalako de yasiputuru la aku Unaka iwisigise.</s>
      <s id="b.JAM.1.25.2">De nakoso magena ngone pasikelelo igogou de ngone pomadoto pomatoguwa de lo upa ka poiseka de gila-gila pawosaka, duma o moi-moi qangodu magena la paaka pokaeli, de igogou o moi-moi paaaka magena ma rabaka o Gikimoi Awi laha asa wonasidumu ngoneka.</s>
     </seg>
     <seg type="verse" id="b.JAM.1.26">
      <s id="b.JAM.1.26.1">So komagena o nyawa la manga sininga ma rabaka yotemo, "O moi-moi taaaka gena igogou maro de o Gikimoi wodudupa," duma nakoso manga laqe gena yojagawa, so igogou ona masirete imakulai.</s>
      <s id="b.JAM.1.26.2">Komagena so o moi-moi yaaakaka gena qangodu ma faida ihiwa.</s>
     </seg>
     <seg type="verse" id="b.JAM.1.27">
      <s id="b.JAM.1.27.1">So nakoso o nyawa la o Gikimoi widodara, so manga moi-moi yaaaka gena igogou qaloha de manga dorou moi lo ihiwa nanga Baba Gikimoi Awi simaka.</s>
      <s id="b.JAM.1.27.2">So ona magegena bilasu yaaka maro komanena: Nakoso ibabalo eko o ngopa imagogoosi la kanaga ona o susa yamake, done asa ona magena yariwo.</s>
      <s id="b.JAM.1.27.3">De ona lo asa imajaga, ma ngale o nyawa o Gikimoi wihoholu gena manga dorou moi lo akuwa he yososininga, upa sidago magena lo ona yaaka.</s>
     </seg>
    </div>
    <div type="chapter" id="b.JAM.2">
     <seg type="verse" id="b.JAM.2.1">
      <s id="b.JAM.2.1.1">Ai dodiao nipipiricaya, nanga Jou Yesus Kristus Una o kolano moi de Awi kuasaka de Una magena ngini niwipiricayaka, so ngohi tinisulo la ngini upa he o nyawa moi niwisiguui de o nyawa moili niwisitubuso.</s>
     </seg>
     <seg type="verse" id="b.JAM.2.2">
      <s id="b.JAM.2.2.1">Magena imatero maro ngini, sababu ngini gena nakoso o orasi moi nimatolomuno, de kanaga o nyawa wokakaya moi wowosa de awi baju qaloloha de lo o ali-ali guraci awi gia ma raragaka, bolo de kanaga lo o nyawa moili wosususa wowosa so una asa de awi baju itotola-tola,</s>
     </seg>
     <seg type="verse" id="b.JAM.2.3">
      <s id="b.JAM.2.3.1">de ngini asa foloi niwihoromati o nyawa una magena awi baju qalolohaka.</s>
      <s id="b.JAM.2.3.2">So nitemo unaka, "Baba, hino la ngona nomatami ma simaka," duma asa o nyawa wosususa una magenaka nitemo, "He!</s>
      <s id="b.JAM.2.3.3">Ngona kagena nomaokoye," eko "He!</s>
      <s id="b.JAM.2.3.4">Ngona nomatami ma duduka."</s>
     </seg>
     <seg type="verse" id="b.JAM.2.4">
      <s id="b.JAM.2.4.1">Ngini niaaka komagena la o nyawa ikakaya lo paramoi de o nyawa isususa lo paramoi, de komagena so asa nia edekati qatorou sidago moi niwisiguui de moi niwisitubuso.</s>
     </seg>
     <seg type="verse" id="b.JAM.2.5">
      <s id="b.JAM.2.5.1">Ai dodiao nipipiricaya de tinidododara, hika ngini niososininga o nyawa ona magena la kanaga o nyawa o Jou Yesus wipipiricaya waasi asa yasiceke sababu manga alamu idalawa.</s>
      <s id="b.JAM.2.5.2">Ona magena o Gikimoi wahiri qaboloka.</s>
      <s id="b.JAM.2.5.3">To ona manga piricaya o Jou Yesuska magena idadi to ona manga kaya moi, imatero o nyawa moi la awi alamu idala magena idadi to una awi kaya.</s>
      <s id="b.JAM.2.5.4">De ona maro o Gikimoi Awi ngopa so ona done asa yowosa de yogoge to Una Awi pareta ma rabaka.</s>
      <s id="b.JAM.2.5.5">Magena maro Awi jaji moi o nyawa ona magenaka, nakoso igogou widodara Unaka.</s>
     </seg>
     <seg type="verse" id="b.JAM.2.6">
      <s id="b.JAM.2.6.1">Duma ngini gena qadoohaso o nyawa isususaka de niasiceke.</s>
      <s id="b.JAM.2.6.2">Ce!</s>
      <s id="b.JAM.2.6.3">Nianakoka o nyawa ikakaya gena manga dupa ngini lo inisidipito, so asa ona nisangisara, sidago lo ningaho la nisirisima o bobareta manga hakimka.</s>
     </seg>
     <seg type="verse" id="b.JAM.2.7">
      <s id="b.JAM.2.7.1">De o kia naga moili kanaga ifoloisi qatorou gena, ona ma Kristus Awi ronga qaloha de lo o ronga o kia nisiaso ma orasi niwipiricaya, kiaka to Una Awi ronga ma dorou ona masirete asa yogaka.</s>
     </seg>
     <seg type="verse" id="b.JAM.2.8">
      <s id="b.JAM.2.8.1">De o Gikimoi Awi dodoto ifoloi ilamo gena maro Awi Jaji ma Buku ma rabaka itemo, "Maro ngini nia rohe masirete niadodara, komagena nia dodiaoka lo bilasu niadodara."</s>
      <s id="b.JAM.2.8.2">De nakoso igogou ngini o demo ilamo magegena la niaaka, de ngini asa niaaka o moi-moi qaloloha de itotiai.</s>
     </seg>
     <seg type="verse" id="b.JAM.2.9">
      <s id="b.JAM.2.9.1">Duma o demo ilamo magegena ngini asa inisisala, sababu ngini asa o nyawa moi niwisiguui de o nyawa moili niwitubuso, de komagena o Gikimoi Awi bobita gena niamotewa.</s>
     </seg>
     <seg type="verse" id="b.JAM.2.10">
      <s id="b.JAM.2.10.1">Sababu o nyawa la o Gikimoi Awi bobita qangodu de kanaga ngai moi yamotewa, ngaroko Una Awi bobita ma binuka yaaka qaboloka, duma ona magena maro o nyawa ma somoa la o moi-moi qangodu gena yatilakuka.</s>
     </seg>
     <seg type="verse" id="b.JAM.2.11">
      <s id="b.JAM.2.11.1">De lo o Gikimoi wotemo, "Upa ngini nisundali," de asa wotemoli, "Upa ngini o nyawa niatooma."</s>
      <s id="b.JAM.2.11.2">De nakoso ngini niaakawa o sundali duma ngini o nyawa asa niatoomaka, ngini magena igogou asa o Gikimoi Awi bobita lo niamotewa de niaakawa.</s>
     </seg>
     <seg type="verse" id="b.JAM.2.12">
      <s id="b.JAM.2.12.1">Komagena so o Gikimoi Awi dodoto itotiai gena ngone nanga dorouno inapalako de inasiputuru so aku Una powileleanika, so ngone gena igogou done asa nanga sopo ma dagali pamake Unano.</s>
      <s id="b.JAM.2.12.2">Mutuwade bilasu ngini niabicaraka de niamanaraka lo maro o nyawa o Gikimoi Awi dagali moi-moi magegena yosininga qaloha.</s>
     </seg>
     <seg type="verse" id="b.JAM.2.13">
      <s id="b.JAM.2.13.1">De lo nakoso ngone la poholu o nyawa pagalusiri, de o Gikimoi lo asa woholu wonagalusiri ngone, done ma orasika asa o nyawa yangodu manga laha de manga dorou ma sopo ma fanggali yamake.</s>
      <s id="b.JAM.2.13.2">Duma igogou nakoso ngone la podupa o nyawa pagalusiri, de o Gikimoi lo asa wonagalusiri ngoneka, so tanu upa lo wonasisala.</s>
      <s id="b.JAM.2.13.3">Magena maro o goginano moi ngoneka, so lebelaha nakoso ngone upa o nyawa pasisala duma podupa o nyawa pagalusiri.</s>
     </seg>
     <seg type="verse" id="b.JAM.2.14">
      <s id="b.JAM.2.14.1">Ai dodiao nipipiricaya, nakoso ngini la o nyawa de yotemo, "Ngohi o Jou Yesus towipircaya qabolo," duma ona asa o loha moi-moi o nyawaka yaakawa, de ona manga piricaya gena asa ma faida ihiwa so o Gikimoi lo woholu ona wasisalamati.</s>
     </seg>
     <seg type="verse" id="b.JAM.2.15">
      <s id="b.JAM.2.15.1">Komagena so nakoso o nyawa yanau moi eko ngopeqeka moi la o Jou Yesus iwipiricayaka de kanaga manga baju eko manga ino asa ikurangi,</s>
     </seg>
     <seg type="verse" id="b.JAM.2.16">
      <s id="b.JAM.2.16.1">de ngini nitemo onaka, "Notagi nogila-gilaka, de tanu nomasisari qaloha la aku o rijiki ngona masirete namake ma ngale nosanangi kali," so manga oho ma kurangi lo niariwowa.</s>
      <s id="b.JAM.2.16.2">Ce!</s>
      <s id="b.JAM.2.16.3">Nia demo magena asa ma faida lo ihiwa.</s>
     </seg>
     <seg type="verse" id="b.JAM.2.17">
      <s id="b.JAM.2.17.1">Komagena nakoso ngone lo o Jou Yesus powipiricayaka duma o loha moi-moi o nyawaka paakawa, ngone nanga piricaya gena koloko imatetengoka de ma faida lo ihiwaka.</s>
      <s id="b.JAM.2.17.2">Maro o nyawa moi la awi rohe isoneka so awi buturu ihiwaka, de o manara kia naga moi lo waaku kawa waaka.</s>
     </seg>
     <seg type="verse" id="b.JAM.2.18">
      <s id="b.JAM.2.18.1">Nagala ai demo iqoqomaka gena o nyawa ma somoa yaholu, so yotemo nginika, "O nyawa moi womasigocoho cawali awi piricaya o Jou Yesuska, de o nyawa moili asa womasigocoho cawali o loha waaka o nyawaka."</s>
      <s id="b.JAM.2.18.2">Duma ngohi asa totemo, "Sababu ngini nia loha o nyawaka ihiwa, so ngini lo akuwa nisikelelo nia piricaya magena ngohika.</s>
      <s id="b.JAM.2.18.3">Duma ngohi gena o loha taaka o nyawaka, so komagena lo ai piricaya aku tinisikelelo nginika.</s>
     </seg>
     <seg type="verse" id="b.JAM.2.19">
      <s id="b.JAM.2.19.1">So qaloha la kanaga ngini nipiricaya igogou o Gikimoi womatetengoka, duma maro o bi toka lo kanaga asa yopiricayaka sidago lo qamodo de qatirine.</s>
     </seg>
     <seg type="verse" id="b.JAM.2.20">
      <s id="b.JAM.2.20.1">Ngini gena nifumaka.</s>
      <s id="b.JAM.2.20.2">Nakoso o nyawa la ona o Jou Yesus wipiricayaka, duma ona la o loha moi-moi yaakawa, manga piricaya gena asa ma faida ihiwa.</s>
      <s id="b.JAM.2.20.3">Maro o nyawa moi la awi rohe isone so awi buturu ihiwaka de o manara kia naga moi lo waaku kawa waaka.</s>
      <s id="b.JAM.2.20.4">Maro komagena hika ngohi tinisikelelo nginika.</s>
     </seg>
     <seg type="verse" id="b.JAM.2.21">
      <s id="b.JAM.2.21.1">Ngini bilasu niososininga ma orasi ipapasaka nanga ete moi o Abraham awi manara gena, kanaga ma ngale awi ngopa Ishak gena o suba ma rihoka wihadoku.</s>
      <s id="b.JAM.2.21.2">De ngaroko awi sininga isusa, duma una asa o kia o Gikimoi wotetemo gena wimote so wodupa awi ngopa witooma, la idadi awi suba moi o Gikimoika.</s>
      <s id="b.JAM.2.21.3">De o Gikimoi asa wotemo, 'Igogou!</s>
      <s id="b.JAM.2.21.4">O Abraham una magena to Ngohi Ai dupa gena asa wamote de waaka, so una awi sininga itotiai Ngohika.'</s>
     </seg>
     <seg type="verse" id="b.JAM.2.22">
      <s id="b.JAM.2.22.1">Komagena ngini asa nianakoka o Abraham o Gikimoi wipiricayaka, so una asa o bi moi-moi kiaka o Gikimoi wodudupa gena ka waaka.</s>
      <s id="b.JAM.2.22.2">De awi manara magegena so una asa awi piricaya o Gikimoika gena igogou wosikeleloka.</s>
     </seg>
     <seg type="verse" id="b.JAM.2.23">
      <s id="b.JAM.2.23.1">Sababu maro komagena o Gikimoi Awi Jaji ma Bukuka itemo qabolo, 'O Abraham una magena o Gikimoi wipiricayaka, so o Gikimoi wotemo o Abraham awi sininga gena itiai Unaka.'</s>
      <s id="b.JAM.2.23.2">De lo una asa wisiaso maro o Gikimoi Awi dodiao."</s>
     </seg>
     <seg type="verse" id="b.JAM.2.24">
      <s id="b.JAM.2.24.1">So ngone panako qaboloka, kanaga o nyawa nakoso ona yotemo, "Igogou, o Gikimoi towipiricayaka," duma o loha moi-moi yaakawa, de o Gikimoi asa wotemo, "Ona manga sininga gena itiai waasi."</s>
      <s id="b.JAM.2.24.2">Duma o nyawa nakoso yopiricayaka de ona lo asa yodupa o loha moi-moi yaaka, ma ngale ona magena o Gikimoi lo asa wotemo, "Ona manga sininga gena itotiai Ngohika."</s>
     </seg>
     <seg type="verse" id="b.JAM.2.25">
      <s id="b.JAM.2.25.1">Maro kanaga lo o ngopeqeka moi ami ronga ongo Rahab, ngaroko muna gena o ngopeqeka mosusundali de ami rohe momasiiija moi, duma o Gikimoi asa wotemo munaka, "Ngona ani sininga lo itotiai Ngohika."</s>
      <s id="b.JAM.2.25.2">Sababu muna asa o Yosua awi sosulo gena masidodogu ami tahuka de lo o ngeko masidumu onaka la aku ona iliho de yamote o ngeko ma somoa, la manga lawangi upa lo ona yatago.</s>
     </seg>
     <seg type="verse" id="b.JAM.2.26">
      <s id="b.JAM.2.26.1">So komagena ngone lo nakoso o Jou Yesus powipiricayaka duma o loha moi-moi paakawa, ngone nanga piricaya gena asa ma faida lo ihiwa.</s>
      <s id="b.JAM.2.26.2">Maro o nyawa moi la awi rohe isoneka so awi buturu ihiwaka, de o manara kia naga moi lo waaku kawa waaka.</s>
     </seg>
    </div>
    <div type="chapter" id="b.JAM.3">
     <seg type="verse" id="b.JAM.3.1">
      <s id="b.JAM.3.1.1">Ai dodiao nipipiricaya, upa ngini nidadala gena niadupa nidadi o guru la o nyawa niadoto.</s>
      <s id="b.JAM.3.1.2">Sababu ngini nianakoka done ma orasi o nyawa yangodu manga dorou ma sopo ma fanggali yamake o Gikimoino de nakoso ngone poguru la ngone de nanga dorouka gena, Una wonafanggali nanga dorou ma sopo foloisi qatubuso.</s>
     </seg>
     <seg type="verse" id="b.JAM.3.2">
      <s id="b.JAM.3.2.1">De ngone inangodu lo o sala idala paakaka.</s>
      <s id="b.JAM.3.2.2">Duma o nyawa nakoso manga bicara ma rabaka o dorou moi lo ihiwa, de ona magena igogou maro o nyawa manga sininga qangodu itiai.</s>
      <s id="b.JAM.3.2.3">Komagena lo nakoso manga bicara qangodu gena aku yapareta, de ona manga sininga qangodu lo aku yapareta.</s>
     </seg>
     <seg type="verse" id="b.JAM.3.3">
      <s id="b.JAM.3.3.1">So komagena to ngone nanga laqe gena itimisi duma aku ipareta qaputuru, maro o bobiliku ma ceceke moi duma o sapi ma ngunuka posipiliku la to ngone nanga dupa gena yamote, so o sapi ma rohe ilalamo gena aku lo papareta qaloha.</s>
     </seg>
     <seg type="verse" id="b.JAM.3.4">
      <s id="b.JAM.3.4.1">Maro komagena lo o deru ilalamo moi ngaroko ma galema ma ceceke, duma o deru magena o rato qasosihilo de o moku-moku isipapaka lo ma galema magena aku yapareta, la imote o nyawa waaaho awi dupa kiaka wosikahika.</s>
     </seg>
     <seg type="verse" id="b.JAM.3.5">
      <s id="b.JAM.3.5.1">So komagena ngone nanga laqe lo, ngaroko itimisi, duma ka o demo moi lo ma kuasa ilamo so ipareta qaputuru.</s>
      <s id="b.JAM.3.5.2">Maro idodooha lo o uku, ngaroko ma nonomaka qaceke, duma kanaga o ponga ilalamo lo aku yatupu.</s>
     </seg>
     <seg type="verse" id="b.JAM.3.6">
      <s id="b.JAM.3.6.1">De lo maro o uku so ngone nanga laqe lo aku o moi-moi yatupu.</s>
      <s id="b.JAM.3.6.2">Sababu o Iblis una masirete asa nanga laqe gena ma sigaro la pobicara qatorou, so o nyawa la de manga laqe manga sininga ma rabaka gena asa ifoloisi qatorou.</s>
      <s id="b.JAM.3.6.3">So o moi-moi manga sininga ma rabaka sidago lo o moi-moi qangodu yaaaka de yamamake manga oho ma rabaka gena, qangodu lo qatorou.</s>
     </seg>
     <seg type="verse" id="b.JAM.3.7">
      <s id="b.JAM.3.7.1">Iqoqoma sidago lo o orasi manena o bi haiwani ilalago, de o bi namo isososo, de o bi haiwani itatase o dududuka de lo o bi moi-moi o teoka iooho gena moi-moi qangodu o nyawa aku yapalihara.</s>
     </seg>
     <seg type="verse" id="b.JAM.3.8">
      <s id="b.JAM.3.8.1">Duma o nyawa lo yaakuwa manga laqe yapareta.</s>
      <s id="b.JAM.3.8.2">Ngone nanga laqe gena o dorou isibicara imatoguwa, komagena lo iholu ngone papareta.</s>
      <s id="b.JAM.3.8.3">De lo o bicara qatotorou gena iwedoka so o nyawa pasisangisara, maro o raci so o nyawa pasisone.</s>
     </seg>
     <seg type="verse" id="b.JAM.3.9">
      <s id="b.JAM.3.9.1">De to ngone nanga laqe gena asa o Jou Una nanga Baba Awi ronga posilamo.</s>
      <s id="b.JAM.3.9.2">De o nyawa lo Una wosidadika de manga jamani gena imatero de ka to Una, duma de to ngone nanga laqe lo o nyawa manga ronga asa pogaka qatorou.</s>
     </seg>
     <seg type="verse" id="b.JAM.3.10">
      <s id="b.JAM.3.10.1">So komagena lo to ngone nanga uru ka ngai moi, duma kanaga lo bai o ronga posilamo bai lo o ronga pogaka qatorou.</s>
      <s id="b.JAM.3.10.2">Ce!</s>
      <s id="b.JAM.3.10.3">Magena itiaiwa.</s>
      <s id="b.JAM.3.10.4">He!</s>
      <s id="b.JAM.3.10.5">Ai dodiao nipipiricaya, o kia naga maro komagena, gena isala so bilasu paholu.</s>
     </seg>
     <seg type="verse" id="b.JAM.3.11">
      <s id="b.JAM.3.11.1">Sababu o ake ma jobubu ngai moi nogenano yaakuwa o ake de o teo lo isupu.</s>
     </seg>
     <seg type="verse" id="b.JAM.3.12">
      <s id="b.JAM.3.12.1">De lo o bole ma hutuno yaakuwa ma sopo o igo lo ioho, de lo o igo ma hutuno yaakuwa ma sopo o bole lo ioho.</s>
      <s id="b.JAM.3.12.2">Komagena lo o sumu qatotorou yaakuwa isupu o ake qaloloha.</s>
      <s id="b.JAM.3.12.3">Magena maro o goginano moi ngoneka, so ma orasi ngone posumbayang de o Gikimoi Awi ronga posilamo qaboloka, de upa ngone gena asa o nyawa lo manga ronga paaka qatorou.</s>
     </seg>
     <seg type="verse" id="b.JAM.3.13">
      <s id="b.JAM.3.13.1">Ai dodiao nipipiricaya, ngini kanaga nimuruo naga asa niacawaro qaloha de lo nianako o loha moi-moi maro o kia la bilasu paaka de o dorou moi-moi maro o kia la upa paaka.</s>
      <s id="b.JAM.3.13.2">So ngini bilasu o loha moi-moi niaaka de niasikelelo gena to ngini nia sininga qamuuqu o nyawaka so igogou ngini nicawaro.</s>
     </seg>
     <seg type="verse" id="b.JAM.3.14">
      <s id="b.JAM.3.14.1">Duma kanaga ngini nia sidongirabaka la nakoso o nyawa manga siningaka de o nyawa yalalago asa yaholu de yadoosa ifoloi, de manga dupa gena ma ngale ka ona masirete imasihie de foloisi imasilamo de o nyawa ma binuka, upa lo o nyawa ona magena yotemo, "Ngohi manena o nyawa tococawaro moi."</s>
      <s id="b.JAM.3.14.2">Nakoso manga bicara komagena, ona magena asa ka yokulai so yamotewa o dodoto itotiai.</s>
     </seg>
     <seg type="verse" id="b.JAM.3.15">
      <s id="b.JAM.3.15.1">So nako ngini la o moi-moi maro komagena niaaka, de o cawaro magegena upa nitemo isupu ma sihino o Gikimoino, duma magegena asa isupu ma sihino o nyawa manga sininga qatotorouno de lo o tokano.</s>
     </seg>
     <seg type="verse" id="b.JAM.3.16">
      <s id="b.JAM.3.16.1">So ma orasi o nyawa la kanaga o nyawa yalalagoka yaholu de yatoosa, de lo manga ngale gena ka ona masirete imasihie de foloisi imasilamo de o nyawa ma binuka, de kanaga lo asa imarimoi kawa so imatekesikoholu de lo ka yaaka maro o moi-moi qangodu qatotorou.</s>
     </seg>
     <seg type="verse" id="b.JAM.3.17">
      <s id="b.JAM.3.17.1">Duma nakoso o cawaro ma sihino o Gikimoino la wonahike ngoneka, de ngone nanga sininga ma rabaka asa ibolowo de o dorou moi lo ihiwa.</s>
      <s id="b.JAM.3.17.2">So to ngone nanga oho o dame ma rabaka, sababu ngone asa o nyawa pagalusiri de nanga sininga asa qamuuqu la o nyawa manga dupa lo posigise qaloha.</s>
      <s id="b.JAM.3.17.3">De o nyawaka lo asa ngone o loha moi-moi idala paaka onaka.</s>
      <s id="b.JAM.3.17.4">De lo ngone asa upa o nyawa pohihiri sidago moi pasitubuso de moi pasiguui, de lo nanga demo o nyawaka asa igogou de itiai.</s>
     </seg>
     <seg type="verse" id="b.JAM.3.18">
      <s id="b.JAM.3.18.1">So nakoso ngone la kanaga de nanga sininga qamuuqu o nyawaka la o dame de o sohi posigokoka, gena asa ma dodoguka o moi-moi paaka itotiai de qaloha.</s>
      <s id="b.JAM.3.18.2">So maro o goho moi la o doroka yadato asa ioho de ma dodoguka lo asa isopo qaloha.</s>
     </seg>
    </div>
    <div type="chapter" id="b.JAM.4">
     <seg type="verse" id="b.JAM.4.1">
      <s id="b.JAM.4.1.1">Nakoso ngini la nimatekekangamo de nimatekekudubu gena, sababu ngini ningodu ngaroko nianako nia nyafusu ma dorou gena moi-moi itiaiwa, duma ngini magena nia sininga ma rabano o nyafusu ma dorou he nisigaro.</s>
     </seg>
     <seg type="verse" id="b.JAM.4.2">
      <s id="b.JAM.4.2.1">Komagena ngini asa o kia naga moi nionyafusu, de ma ngale niamake waasi so ngini asa ka o nyawa niatooma.</s>
      <s id="b.JAM.4.2.2">De lo asa o nyawa manga moi-moi nionyafusu, duma niaakuwa niaqehe so ngini lo nimatekekangamo de nimatekekudubu.</s>
      <s id="b.JAM.4.2.3">O moi-moi kanaga nionyafusu gena niamakewa sababu o Gikimoika nigolowa.</s>
     </seg>
     <seg type="verse" id="b.JAM.4.3">
      <s id="b.JAM.4.3.1">De nakoso ngini la o Gikimoika nigolo de o moi-moi nigogolo gena asa niamakewa, sababu nigolo de nia edekati qatorou.</s>
      <s id="b.JAM.4.3.2">Ngini nigolo de nia edekati ma ngale o moi-moi nionyafusu gena niapake la aku ka ngini masirete nimasisanangi.</s>
     </seg>
     <seg type="verse" id="b.JAM.4.4">
      <s id="b.JAM.4.4.1">He!</s>
      <s id="b.JAM.4.4.2">Ngini gena o Gikimoi niwiholu duma o duniaka niodupa nimasidorifa, maro o ngopeqeka moi la ma roka mowidupawa duma yanau moili mowidupa de mowisiidu so mosundalika.</s>
      <s id="b.JAM.4.4.3">Ngini nianako nakoso o nyawa la imasidodiao o nyawa ona magena o Gikimoi iwiholu, so igogou o nyawa ona magena o Gikimoi iwilawangika.</s>
     </seg>
     <seg type="verse" id="b.JAM.4.5">
      <s id="b.JAM.4.5.1">O Gikimoi Awi Jaji ma Buku ma demo gena igogou de itero itemo, "Una Awi Gurumi ngone nanga sininga ma rabaka wosingosaka, magena foloi wonadupa ngoneka la podadi to Una Awi nyawa masirete.</s>
      <s id="b.JAM.4.5.2">So upa sidago o Gikimoi Awi nyawa masirete de ngone Una powidongosa."</s>
     </seg>
     <seg type="verse" id="b.JAM.4.6">
      <s id="b.JAM.4.6.1">De lo Una Awi laha asa ifoloisi ilamo ngoneka la wonariwo, so upa sidago ngone Una powidongosa, maro o Gikimoi Awi Jaji ma Buku ma rabaka isilefo itemo, "O Gikimoi asa o nyawa imacacaralamo ona magena walawangi, duma ona manga sininga qamomuuqu, ona magenaka asa wodupa Awi laha wosidumu de wariwo."</s>
     </seg>
     <seg type="verse" id="b.JAM.4.7">
      <s id="b.JAM.4.7.1">La komagena ngini bilasu niwisigise de niwimote o Gikimoika.</s>
      <s id="b.JAM.4.7.2">So ngini bilasu o Iblis niwiholu de una asa ngini winidongosaka.</s>
     </seg>
     <seg type="verse" id="b.JAM.4.8">
      <s id="b.JAM.4.8.1">De nakoso ngini la o Gikimoi niwidateku, done Una lo asa ngini winidateku.</s>
      <s id="b.JAM.4.8.2">Komagena nakoso ngini o dorou niaakaka, de bilasu o dorou niaaaka magena lo niaqohaka so nia sininga lo ibolowo de o dupa qatotorou lo ihiwa.</s>
      <s id="b.JAM.4.8.3">So nakoso ngini o Gikimoi niwimoteka, duma ngini o dorou niamote kali so nia sininga ngai sinotoka gena, ngini bilasu o dorou magena niaqoha de niamote kawa.</s>
     </seg>
     <seg type="verse" id="b.JAM.4.9">
      <s id="b.JAM.4.9.1">De nakoso ngini la kanaga de nia dorouka gena, bilasu niaqoha la nimatoduba sidago lo niari de nidodora.</s>
      <s id="b.JAM.4.9.2">De nakoso ngini lo kanaga de nia nali de nia moreka gena, bilasu nia sininga ma rabaka niatagali de o gari de o dodora isiuku-uku.</s>
     </seg>
     <seg type="verse" id="b.JAM.4.10">
      <s id="b.JAM.4.10.1">Komagena so nakoso ngini la kagena o Jou Awi simaka de upa nia sininga imahie, done Una lo asa ngini winitide.</s>
     </seg>
     <seg type="verse" id="b.JAM.4.11">
      <s id="b.JAM.4.11.1">So, ai dodiao nipipiricaya, ngini gena moi de moika bilasu upa nimatekesibicara qatorou.</s>
      <s id="b.JAM.4.11.2">Sababu nakoso ngini nia dodiaoka niasibicara qatorou de lo niasisala gena, igogou ngini lo asa o Gikimoi Awi bobita nisibicara qatorou de lo nisisala.</s>
      <s id="b.JAM.4.11.3">De nakoso Awi bobita nisisala gena, ngini lo asa Awi demo magena niaakawa so niahiri Awi bobita kiaka gena isala.</s>
     </seg>
     <seg type="verse" id="b.JAM.4.12">
      <s id="b.JAM.4.12.1">Cawali o Gikimoi womatengo de aku wosulo o moi-moi o kia paaka de o kia upa paaka, so o nyawa manga laha de manga dorou ma sopo lo aku wafanggali.</s>
      <s id="b.JAM.4.12.2">De Una womatengo aku lo ngone wonasisalamati eko wonasisa.</s>
      <s id="b.JAM.4.12.3">So ma ngale ngini gena nia kuasa ihiwa sidago lo aku o nyawa niasisala.</s>
     </seg>
     <seg type="verse" id="b.JAM.4.13">
      <s id="b.JAM.4.13.1">He!</s>
      <s id="b.JAM.4.13.2">Ngini o alamu nimasiiijaka gena, upa ngini nitemo, "O wange manena eko ilangi ngomi mimajobo la mitagi o kota moika, de kagena ngomi migoge o taungu moi la asa mimasiija ma ngale o pipi miamake ilamo."</s>
     </seg>
     <seg type="verse" id="b.JAM.4.14">
      <s id="b.JAM.4.14.1">Sababu to ngini nia oho ma rabaka o kia ilangi asa idadi, magena lo akuwa nianako.</s>
      <s id="b.JAM.4.14.2">Sababu ngone inangodu nanga oho asa iteka eko idumu, magena lo akuwa panako.</s>
      <s id="b.JAM.4.14.3">De lo nanga oho gena igogou asa itekawa, imatero de o ake ma sangu pakelelo duma cai-cai asa qasisaka so he pakelelo kawa.</s>
     </seg>
     <seg type="verse" id="b.JAM.4.15">
      <s id="b.JAM.4.15.1">Lebelaha ngini nitemo, "Ngone asa pooho de o bi moi-moi kia manena eko magena paaka, de ka cawali magena de asa igogou o Gikimoi wodupa."</s>
     </seg>
     <seg type="verse" id="b.JAM.4.16">
      <s id="b.JAM.4.16.1">Duma ngini nimasiiija gena nia edekati ma ngale o moi-moi asa niaaturu, de o Gikimoika nigolowa so ngini nimacaralamo.</s>
      <s id="b.JAM.4.16.2">So de to ngini nia caralamo magena asa nisisala.</s>
     </seg>
     <seg type="verse" id="b.JAM.4.17">
      <s id="b.JAM.4.17.1">La komagena so o moi-moi itotiai de bilasu paaka nakoso magena ngini nianakoka, duma magena niaakawa, so igogou imatero de ngini o dorouku nituraka.</s>
     </seg>
    </div>
    <div type="chapter" id="b.JAM.5">
     <seg type="verse" id="b.JAM.5.1">
      <s id="b.JAM.5.1.1">He!</s>
      <s id="b.JAM.5.1.2">Ngini nikakaya de o pipi niodesere, kanaga to ngohi ai demo moi ma ngale nginika.</s>
      <s id="b.JAM.5.1.3">Orasi manena ngini bilasu niari de nidodora.</s>
      <s id="b.JAM.5.1.4">Sababu o sangisara asa nidahe nginika.</s>
     </seg>
     <seg type="verse" id="b.JAM.5.2">
      <s id="b.JAM.5.2.1">To ngini nia kaya done asa iwaro so ma faida lo ihiwa, de nia baju qaloloha done asa o lupu yaoqo.</s>
     </seg>
     <seg type="verse" id="b.JAM.5.3">
      <s id="b.JAM.5.3.1">De to ngini nia kaya lo asa isisa, maro o besi lo aku qakeho so ibaka.</s>
      <s id="b.JAM.5.3.2">De lo ma orasika o Gikimoi done asa o nyawa manga laha de manga dorou ma sopo wafanggali, de ngini nia kaya maro o besi qakekehoka gena asa isikelelo ngini gena kanaga de nia salaka.</s>
      <s id="b.JAM.5.3.3">Sababu ngaroko de nia kayaka, duma o bi nyawa isususaka gena niholu niariwo.</s>
      <s id="b.JAM.5.3.4">So de to ngini nia dorou gena nia sininga ma sanangi lo yasisaka, maro o keho asa o besi yabaka sidago lo qamata.</s>
      <s id="b.JAM.5.3.5">Gena maro o uku la o kia naga moi patupu so magena lo asa qamata.</s>
      <s id="b.JAM.5.3.6">Ngini asa nia kaya niadiahi, ngaroko o Gikimoi asa o nyawa manga sopo wafanggali gena ma orasi he idumuka.</s>
     </seg>
     <seg type="verse" id="b.JAM.5.4">
      <s id="b.JAM.5.4.1">De lo to ngini nia doro ma tamo o nyawa yautu de yakobuka, de kanaga to ona manga sewa gena niholu niahike.</s>
      <s id="b.JAM.5.4.2">Hika niisesi.</s>
      <s id="b.JAM.5.4.3">Ona asa imatoore de manga ridemo o Jou Wilalamo lo Una magena woiseka.</s>
     </seg>
     <seg type="verse" id="b.JAM.5.5">
      <s id="b.JAM.5.5.1">De ngini o orasi manena nioho de nia kaya idalaka de ka o kiasi nionyafusu, so qangodu magena nisitoqeqeheka.</s>
      <s id="b.JAM.5.5.2">Komagena ngini nimasidailako so done ma orasi ma dodoguka asa nitooma, maro o sapi moi yapiara la qasaki gena done asa yatola.</s>
     </seg>
     <seg type="verse" id="b.JAM.5.6">
      <s id="b.JAM.5.6.1">De ngini kanaga o nyawa qaloloha de asa nitemo ona magena o nyawa ma dorou, sidago ona magena o hakimka niasirisima de niagulai qaputuru sidago lo ona magena asa yatoomaka.</s>
      <s id="b.JAM.5.6.2">De ngaroko ona magena ngini nialawangi komagena, duma ona magena asa iniholuwa.</s>
     </seg>
     <seg type="verse" id="b.JAM.5.7">
      <s id="b.JAM.5.7.1">So ngini ai dodiao nipipiricaya, bilasu nia sabari ilamo, ngaroko o sangisara ma rabaka, sidago o Jou done wahino kali de asa niamake o oho ka sidutu ikakali.</s>
      <s id="b.JAM.5.7.2">Hika niakelelo o nyawa itotoro gena asa de manga sabarika, ona yodamaha manga doro done asa ma sopo yautu de yatolomuka, sababu o ino magegena ma faida ilamo.</s>
      <s id="b.JAM.5.7.3">Ona yodamaha sidago o muura ma orasika asa yodato de sidago lo o muura ma orasika asa isopo de magena asa qabolo qangoduka.</s>
     </seg>
     <seg type="verse" id="b.JAM.5.8">
      <s id="b.JAM.5.8.1">Komagena lo ngini bilasu de nia sabari ilamo.</s>
      <s id="b.JAM.5.8.2">Hika ngini upa nimatogu ngaroko nia sangisara ma rabaka, duma nia sininga ma rabaka gena o Jou niwipiricaya qaputuru.</s>
      <s id="b.JAM.5.8.3">Sababu Una done asa wahino kali gena ma orasi he idumuka.</s>
     </seg>
     <seg type="verse" id="b.JAM.5.9">
      <s id="b.JAM.5.9.1">De lo ngini gena upa nimaridemo, upa sidago o Gikimoi winisisala de to ngini nia dorou ma sopo gena wafanggali.</s>
      <s id="b.JAM.5.9.2">He!</s>
      <s id="b.JAM.5.9.3">Kanaga o loha de o dorou ma sopo qangodu wafafanggali de Una magena qabolo Awi orasi he idumuka.</s>
     </seg>
     <seg type="verse" id="b.JAM.5.10">
      <s id="b.JAM.5.10.1">Sababu ngini bilasu niososininga de niamote o Jou Gikimoi Awi nabi iqoqoma, ona magena lo asa o sangisara ma rabaka de manga sabari ilamo.</s>
     </seg>
     <seg type="verse" id="b.JAM.5.11">
      <s id="b.JAM.5.11.1">De niososininga lo ngone popipiricayaka gena potemo igogou o nyawa nagoona la o sangisara yamoku, ona magena manga sininga lo asa isanangi.</s>
      <s id="b.JAM.5.11.2">Ngini nianakoka o Ayub una magena iqoqomaka la o sangisara ma rabaka de una lo aku wamoku, de lo nianako ma orasi o Ayub awi sangisara itoguka de o Jou asa wofanggali de o loha.</s>
      <s id="b.JAM.5.11.3">Sababu o Jou Una magena Awi galusiri de lo Awi laha gena asa ilamo o nyawaka.</s>
     </seg>
     <seg type="verse" id="b.JAM.5.12">
      <s id="b.JAM.5.12.1">De ai dodiao nipipiricaya, ai demo foloisi ilamo gena asa tinidedemo nginika.</s>
      <s id="b.JAM.5.12.2">Ma orasi ngini o nyawa niajaji, de ngini upa nisasi de o Gikimoi o sorogaka Awi ronga, eko o kia naga o duniaka ma ronga, eko lo o kia naga bato ma ronga.</s>
      <s id="b.JAM.5.12.3">Duma ngini nakoso o nyawa niajaji, de hika ka nia demo bai "Komagena" bai "Komagenawa" gena asa itotiai de upa lo niakulai.</s>
      <s id="b.JAM.5.12.4">Nakoso niakulai, de o Gikimoi done asa winisisala de nia dorou ma sopo gena wafanggali.</s>
     </seg>
     <seg type="verse" id="b.JAM.5.13">
      <s id="b.JAM.5.13.1">Nakoso ngini o Jou Yesus niwipipiricaya nia sidongirabaka la kanaga o nyawa o sangisara yamake, hika ona manga sumbayang yatide o Gikimoika.</s>
      <s id="b.JAM.5.13.2">De lo nakoso ngini la kanaga o nyawa manga sininga foloi qaputuru, de hika ona yonyanyi la o Jou Awi ronga yosilamo.</s>
     </seg>
     <seg type="verse" id="b.JAM.5.14">
      <s id="b.JAM.5.14.1">De lo nakoso nginika la kanaga o nyawa yopanyake, de hika o gogobu manga bobareta niaaso.</s>
      <s id="b.JAM.5.14.2">La ona asa yahino de ma ngale ona magena asa manga sumbayang yatide de lo manga saheku o gososo isiese de o Jou Yesus Kristus Awi kuasa.</s>
     </seg>
     <seg type="verse" id="b.JAM.5.15">
      <s id="b.JAM.5.15.1">Sababu o nyawa nakoso manga sumbayang yatide de o Jou Gikimoi iwipiricayaka, de o nyawa yopopanyake asa aku yaloha kali, sababu o Jou masirete asa manga panyake wosiloha.</s>
      <s id="b.JAM.5.15.2">De nakoso ona lo kanaga de manga dorouka, magena Una upa wasisala kali.</s>
     </seg>
     <seg type="verse" id="b.JAM.5.16">
      <s id="b.JAM.5.16.1">So nakoso kanaga ngini la de nia dorouka, hika ngini nimangaku kasi moi de moika, komagena lo ngini moi de moika gena hika nimasumbayang, la ma ngale o Jou aku winisiloha.</s>
      <s id="b.JAM.5.16.2">Sababu o nyawa nakoso kanaga manga sininga itotiai de manga sumbayang yatide o Jouka, gena ma ngale Awi laha foloisi ilamo aku idadi.</s>
     </seg>
     <seg type="verse" id="b.JAM.5.17">
      <s id="b.JAM.5.17.1">De nianako maro iqoqoma o Elia, ngaroko una lo o nyawa ka pomaketero dede ngone, ma ngale o orasi magena asa upa imuura so una ka awi sumbayang watide.</s>
      <s id="b.JAM.5.17.2">De sidago lo ma deka o taungu saange de o ngoosa butanga gena o tonaku o muura lo ihiwa.</s>
     </seg>
     <seg type="verse" id="b.JAM.5.18">
      <s id="b.JAM.5.18.1">Qabolo asa una awi sumbayang watide kali de wogolo tanu sutu imuura, so kagena asa imuura sidago o bi moi-moi o tonaka iooho de asa isopo kali.</s>
     </seg>
     <seg type="verse" id="b.JAM.5.19">
      <s id="b.JAM.5.19.1">Ai dodiao nipipiricaya, nakoso nginika kanaga o nyawa de ona magena o Jou Awi dodoto itotiai he yamote kawa, duma manga dodiao done asa yariwo la imakiliho yomote kali, igogou magena o loha yaakaka.</s>
     </seg>
     <seg type="verse" id="b.JAM.5.20">
      <s id="b.JAM.5.20.1">Sababu ngini ningodu bilasu nianako, nakoso o nyawa ona magena o nyawa yatotorou de yariwo ma ngale ona imakiliho so o dorou moi-moi he yaaka kawa, gena o nyawa ona magena o nyawa yatotorou asa yasalamati so ona de o Gikimoi imakitinga kawa.</s>
      <s id="b.JAM.5.20.2">So manga dorou moi-moi magena o Jou he wanano kawa de ona lo wasisala kawa.</s>
      <s id="b.JAM.5.20.3">Ngohi Yakobus</s>
     </seg>
    </div>
   </div>
   <div type="book" id="b.1PE">
    <div type="chapter" id="b.1PE.1">
     <seg type="verse" id="b.1PE.1.1">
      <s id="b.1PE.1.1.1">Ngini ningodu o Gikimoi winihihirika so nidadi to Una Awi nyawa, la nitagi niodobiau o bi propinsi moi-moika, ena gena o Pontuska, o Galatiaka, o Kapadokiaka, o Asiaka, de o Bitiniaka, de kagena manga sidongirabaka nigoge maro o nyawa itatagino.</s>
      <s id="b.1PE.1.1.2">Ngohi, Petrus, o surati tolelefo gena o Yesus Kristus woisitatapuka so todadi o rasul moi.</s>
     </seg>
     <seg type="verse" id="b.1PE.1.2">
      <s id="b.1PE.1.2.1">Ngini gena o Baba Gikimoi winihirika sababu ma orasi ma nonomasi de Una magena kanaga de Awi edekati komagena.</s>
      <s id="b.1PE.1.2.2">Una winihirika dede Awi Gurumi asa winiaka so ngini nidadi to Una Awi nyawa masirete, la ma ngale ngini gena o Yesus Kristus niwisigise, de ma ngale nia dorou so sidago Una wosone de Awi au ikopola ma ngale winisiapongu.</s>
      <s id="b.1PE.1.2.3">Ngohi togolo tanu o Gikimoi winidogo nginika o laha ifoloi de nia sininga waaka so foloisi isanangi.</s>
     </seg>
     <seg type="verse" id="b.1PE.1.3">
      <s id="b.1PE.1.3.1">Powigiliri o Gikimoi, Una nanga Jou Yesus Kristus ma Baba.</s>
      <s id="b.1PE.1.3.2">Sababu to Una Awi galusiri gena foloisi ilamo, so nanga oho waaka qamomuane koloko asa inasibuo kali.</s>
      <s id="b.1PE.1.3.3">Waaka komagena sidago lo o Yesus Kristus o sone ma rabano wisioho kali, so ngone nanga ngongano gena asa igogou foloisi qaputuruli.</s>
     </seg>
     <seg type="verse" id="b.1PE.1.4">
      <s id="b.1PE.1.4.1">De lo waaka nanga oho qamomuane nakoso ngone maro o Gikimoi Awi ngopa-ngopa, so Awi moi-moi qangodu maro Awi warisi wosidadailako o sorogaka magena aku pongongano ngone asa pamakeli, de Awi warisi gena maro o kia naga moi so isisawa eko lo ibakawa.</s>
     </seg>
     <seg type="verse" id="b.1PE.1.5">
      <s id="b.1PE.1.5.1">De ngone lo powigiliri o Gikimoika la ma ngale ngini gena niwipiricaya o Yesuska, so Una asa ngini winipalihara Awi buturu ma rabaka, sidago ma orasi Una winisalamatika.</s>
      <s id="b.1PE.1.5.2">Magena wosidailako qabolo la done wosikelelo de waaka o orasi ma dodoguka.</s>
     </seg>
     <seg type="verse" id="b.1PE.1.6">
      <s id="b.1PE.1.6.1">Komagena so bilasu ngini gena igogou ninali.</s>
      <s id="b.1PE.1.6.2">Ngaroko o orasi manena de ma cunusi kanaga ngini nia siningaka isusa sababu o bi sangisara foloi idala inidahe nginika, duma nia sininga de ma nalisi.</s>
     </seg>
     <seg type="verse" id="b.1PE.1.7">
      <s id="b.1PE.1.7.1">Magena de ma ngale la inisinako igogou o Gikimoi niwipiricaya qaputuru.</s>
      <s id="b.1PE.1.7.2">Ma orasi o sangisara de o susa niamake, de magena asa ngini nia piricaya gena yatailako, maro de o uku aku o guraci yatailako la panako magena o guraci ma duhutu, eko hiwa.</s>
      <s id="b.1PE.1.7.3">De nako nia piricaya, magena ifoloisi ihali de o guraci, sababu o guraci gena done asa isisaka.</s>
      <s id="b.1PE.1.7.4">So nakoso ngini nia piricaya magena igogou qaputuru, de done ma orasika o Yesus Kristus womasimane o duniaku wouti de wahino kali, so ngini magegena asa o Gikimoi winigiliri de winisimulia.</s>
     </seg>
     <seg type="verse" id="b.1PE.1.8">
      <s id="b.1PE.1.8.1">De ngaroko o Yesus Kristus gena iqomaka niwikelelo waasi, duma ngini asa niwidodaraka.</s>
      <s id="b.1PE.1.8.2">De lo ngaroko o orasi manena niwimake waasi, duma ngini niwipiricayaka sidago lo to ngini nia nali gena igogou foloisi ilamo, so ma ngale nia nali ma lamo gena o demo moi lo nisimakewa nisingangasu de nia uru masirete.</s>
     </seg>
     <seg type="verse" id="b.1PE.1.9">
      <s id="b.1PE.1.9.1">Ngini de nia nali gena, sababu nia piricaya ma sopo magena igogou asa niamakeka, ena gena ngini masirete niamakeka o oho ka sidutu ikakali.</s>
     </seg>
     <seg type="verse" id="b.1PE.1.10">
      <s id="b.1PE.1.10.1">Ma ngale o Gikimoi o nyawa manga dorouno wasisalamati la o oho ka sidutu ikakali yamake gena, idodooha asa wosiganapu, magena o bi nabi isingongangasu iqomaka gena ona yanakowa so asa yatailakosi.</s>
     </seg>
     <seg type="verse" id="b.1PE.1.11">
      <s id="b.1PE.1.11.1">Kanaga ma Kristus Awi Gurumi manga sininga ma rabaka wasingangasu onaka, Una done asa o sangisara widahe de ma duuruka lo asa o loha widahe ifoloisi idala.</s>
      <s id="b.1PE.1.11.2">So magena muruoka de ma dongoho kiaka ona yodupa yanako, so ona yatailako isidodiahi.</s>
     </seg>
     <seg type="verse" id="b.1PE.1.12">
      <s id="b.1PE.1.12.1">Ona magegenaka o Gikimoi wasingangasu, la Awi demo kiaka ona isingongangasu magena ma meta gena ona kawa, duma ma ngale ngini manenaka gena inileleani.</s>
      <s id="b.1PE.1.12.2">De Awi demo isingongangasu magena, o orasi manena naga asa inisingangasu nginika, ma orasi Awi sosulo-sosulo o habari qaloloha isihabari gena, de o Gurumi Qatetebi Awi kuasa gena o Gikimoino.</s>
      <s id="b.1PE.1.12.3">Awi laha winisidudumu nginika, magena o bi malaikat lo manga dupa foloi qaputuru la tanu yatailako.</s>
     </seg>
     <seg type="verse" id="b.1PE.1.13">
      <s id="b.1PE.1.13.1">So, igogou, kanaga nia ngongano ilamo komagena, so bilasu ngini gena nia sininga ma rabaka nisidailako qaboloka de lo nia sininga de nia rohe ma nyafusu gena niapareta qaloha.</s>
      <s id="b.1PE.1.13.2">La ngini asa niongongano igogou-gogou o Gikimoi Awi laha asa winisidudumu nginika, ma orasika o Yesus Kristus womasimane o duniaka gena wahino kali.</s>
     </seg>
     <seg type="verse" id="b.1PE.1.14">
      <s id="b.1PE.1.14.1">O Gikimoi wotemo ngini gena to Una Awi ngopa-ngopa masirete, komagena so bilasu ngini niwisigise qaloha.</s>
      <s id="b.1PE.1.14.2">Upa sidago o dorou gena niodupa niaaka, maro iqomaka o habari qaloloha ma ngale o Yesus Kristus gena nionako waasi so o dorou niodupa niaaka.</s>
     </seg>
     <seg type="verse" id="b.1PE.1.15">
      <s id="b.1PE.1.15.1">Duma maro o Gikimoi winihihirika Una magena witebi de Awi sininga ma rabaka o dorou moi lo ihiwa, komagena so bilasu ngini lo nitetebi de nia manara moi-moi ma rabaka o dorou moi lo niaakawa.</s>
     </seg>
     <seg type="verse" id="b.1PE.1.16">
      <s id="b.1PE.1.16.1">Sababu Awi Jaji ma Buku ma rabaka isilelefo itemo, "Bilasu nitebi, sababu Ngohi gena itebi."</s>
     </seg>
     <seg type="verse" id="b.1PE.1.17">
      <s id="b.1PE.1.17.1">Bilasu ngini niaaka komagena, sababu nakoso nisumbayang o Gikimoika de ngini asa nitemo Una magena to ngini nia Baba.</s>
      <s id="b.1PE.1.17.2">De Una lo wahihiri itiai o nyawa yangodu manga loha de manga dorou.</s>
      <s id="b.1PE.1.17.3">So ma deka idodooha ngini o dunia manenaka nigoge maro o nyawa itatagino, de bilasu nimasitiari so o Gikimoi gena niwisihoromati foloisi qaloha.</s>
     </seg>
     <seg type="verse" id="b.1PE.1.18">
      <s id="b.1PE.1.18.1">Sababu to ngini nia gogoho de nia manara iqoqomaka, kiaka nia ete de nia topora inidoto nginika, magena ma ngale lo ihiwa, de nia dorou magena ma rabano kanaga o Gikimoi winipalakoka de ma ija lo wafangu qabolo.</s>
      <s id="b.1PE.1.18.2">De ngini nianako nia dorou ma ija so aku winipalakoka gena, upa maro o salaka de o guraci so done iwaro de isisaka.</s>
     </seg>
     <seg type="verse" id="b.1PE.1.19">
      <s id="b.1PE.1.19.1">Duma ma ija gena kanaga o kia naga moi foloisi ihahali, ena gena ma Kristus Awi au masirete.</s>
      <s id="b.1PE.1.19.2">Ma Kristus gena ngaroko Awi sala moi lo ihiwa, duma witooma ma ngale nia dagali moi.</s>
      <s id="b.1PE.1.19.3">Una maro o duba ma goho moi de ma sala eko ma kurangi moi lo ihiwa, la o Yahudika yatola de isisuba o Gikimoika ma ngale manga rohe ma dagali moi la o apongu yamake.</s>
     </seg>
     <seg type="verse" id="b.1PE.1.20">
      <s id="b.1PE.1.20.1">Ma orasi o Gikimoi o dunia wosidadi waasi, de wositatapu iqomaka ma ngale nia dorou ma ija gena, ma Kristus bilasu wosone done asa komagena.</s>
      <s id="b.1PE.1.20.2">Duma manena he yadangade orasi ma dodoguka de Una igogou o duniaka wahinoka ma ngale to ngini nia dagali moi.</s>
     </seg>
     <seg type="verse" id="b.1PE.1.21">
      <s id="b.1PE.1.21.1">Ma ngale Una magegena so ngini aku o Gikimoi niwipiricaya.</s>
      <s id="b.1PE.1.21.2">O Gikimoi gena ma Kristus o soneno wisioho kali de lo wisimuliaka, ma ngale ngini gena niwipiricaya de niwingongano o Gikimoika.</s>
     </seg>
     <seg type="verse" id="b.1PE.1.22">
      <s id="b.1PE.1.22.1">So ngini gena kanaga o dodoto itotiai nisigise qaloha, so nia sininga asa ibolowo la nia dodiao ipipiricaya ona magenaka igogou niadodara.</s>
      <s id="b.1PE.1.22.2">Komagena so bilasu ngini de nia sininga ibobolowo gena nimatekedodara moi de moika.</s>
     </seg>
     <seg type="verse" id="b.1PE.1.23">
      <s id="b.1PE.1.23.1">Sababu o Gikimoi waaka, so nia oho qamuane koloko asa inisibuo kali.</s>
      <s id="b.1PE.1.23.2">De ngini nia oho qamuane gena, upa ma sihino maro o nyawa kiaka bilasu isosoneno, duma o Gikimoi masireteno Una magena woooho wokokakali.</s>
      <s id="b.1PE.1.23.3">De nia oho qamuane gena niamake sababu niopiricayaka Awi demo, kiaka o habari ma ngale o oho ka sidutu ikakali, de lo Awi demo magena ikokakali de akuwa itagali.</s>
     </seg>
     <seg type="verse" id="b.1PE.1.24">
      <s id="b.1PE.1.24.1">Maro o kia naga isilelefo iqomaka o Gikimoi Awi Jaji ma Buku ma rabaka itemo, "O nyawa manga rohe done isone, maro o dumule asa qamalai, so maena ioho itekawa de isone.</s>
      <s id="b.1PE.1.24.2">De o nyawa manga giliri masirete done isisa, maro ma doori ipago so ituraka.</s>
     </seg>
     <seg type="verse" id="b.1PE.1.25">
      <s id="b.1PE.1.25.1">Duma o Jou Awi demo gena itiai de ikokakali."</s>
      <s id="b.1PE.1.25.2">O kia naga o Jou wodedemo magena o habari qaloloha ma ngale o oho ka sidutu ikakali aku pamake, maro kiaka inisihohabari nginika.</s>
     </seg>
    </div>
    <div type="chapter" id="b.1PE.2">
     <seg type="verse" id="b.1PE.2.1">
      <s id="b.1PE.2.1.1">So ngini o oho ka sidutu ikakali niamamakeka.</s>
      <s id="b.1PE.2.1.2">Komagena so bilasu nia dorou moi-moi gena qangodu niapalako.</s>
      <s id="b.1PE.2.1.3">Ena gena, bilasu ngini upa de nia edekati qatotorou o nyawaka, de upa nitodamato, de upa nia laqe isago de nitemo nia sala ihiwa, komagena lo upa o nyawa niaduhudu de upa niogaka o nyawa manga ronga ma dorou.</s>
     </seg>
     <seg type="verse" id="b.1PE.2.2">
      <s id="b.1PE.2.2.1">Duma ngini magegena bilasu foloi niodupa o Gikimoi Awi demo nisigise, maro o ngopa asa isibubuoku so kanaga foloi yodupa yosusu.</s>
      <s id="b.1PE.2.2.2">Bilasu niaaka komagena la ngini nia piricaya Unaka gena aku idadi foloisi qaputuru, sidago ma dodoguka de ngini magena o Gikimoi winisalamati lo qaboloka.</s>
     </seg>
     <seg type="verse" id="b.1PE.2.3">
      <s id="b.1PE.2.3.1">Bilasu ngini foloi nidupa la o Gikimoi Awi demo niosigise komagena, sababu ngini masirete nianakoka o Jou Una magena Awi sininga igogou qaloha.</s>
     </seg>
     <seg type="verse" id="b.1PE.2.5">
      <s id="b.1PE.2.5.1">Ngini gena nakoso o Yesus niwipiricaya de niwisigise komagena, de o Gikimoi o oho qamomuane winihike nginika.</s>
      <s id="b.1PE.2.5.2">De o Yesus Una magena de woooho wokokakali, ngaroko Una lo o nyawa wiholuka, duma o Gikimoi asa wihirika de wihoromatika, maro o teto moi o tukang yahoholu de yapapakewa duma o Gikimoi wotemo magena ihahali, so wahirika idadi o tahu ma sosoqe ma teto ilalamo.</s>
      <s id="b.1PE.2.5.3">De o Gikimoi Awi tahu masirete kanena o duniaka waaka so ngohi tongongano ma ngale o oho qamomuane niamakeka, so ngini moi-moi gena nidadi maro o bi teto kiaka wapapake la Awi tahu gena wosiaka.</s>
      <s id="b.1PE.2.5.4">De ngini lo Una winitingaka la ma ngale ngini gena o Yesus Kristus wosone so ngini nileleani o Gikimoika la aku o Gikimoi niwisisanangi.</s>
      <s id="b.1PE.2.5.5">So ngini nimaketero maro o Yahudika ma bi imam gena manga haiwani yaaho maro o suba moi Unaka.</s>
     </seg>
     <seg type="verse" id="b.1PE.2.6">
      <s id="b.1PE.2.6.1">Ma ngale ma Kristus wisitetero maro o teto moi o Gikimoi wahihirika, gena igogou, sababu iqomaka o Gikimoi Awi demo so ma nabi Yesaya awi buku ma rabaka wosilefo itemo, "He!</s>
      <s id="b.1PE.2.6.2">Kagena o Sionka Una towisulo wokahuku maro o teto ilalamo de ihahali moi, magena tahirika so tahadoku idadi o tahu ma sosoqe ma teto ilalamo.</s>
      <s id="b.1PE.2.6.3">So o nyawa nagoona nakoso iwipiricaya Unaka, igogou ma moi lo ihiwa manga sininga isitura."</s>
     </seg>
     <seg type="verse" id="b.1PE.2.7">
      <s id="b.1PE.2.7.1">So ma ngale ngini ma Kristus niwipipiricayaka gena Una magena maro o teto moi igogou ihali.</s>
      <s id="b.1PE.2.7.2">Duma ma ngale o nyawa iwipiricayawa ona magena done igogou asa o bodito yamake, maro isilelefo o Gikimoi Awi Jaji ma Buku ma rabaka itemo, "O teto o tukang yahoholu de yapapakewa magena done asa isiaka de idadi o tahu ma sosoqe ma teto ma nonoma."</s>
     </seg>
     <seg type="verse" id="b.1PE.2.8">
      <s id="b.1PE.2.8.1">De lo o gimina moili itemo, "O teto ilalamo magena yahado kugena o ngekoku so o nyawa isepele de iruba de itagi lo yaaku kawa."</s>
      <s id="b.1PE.2.8.2">O nyawa isosepele ona magena ma Kristus iwiholu, sababu ona o habari qaloloha magena yoholu yosigise.</s>
      <s id="b.1PE.2.8.3">De ma ngale ona gena idadi komagena, sababu iqomaka o Gikimoi Awi dupa so wositatapu qaboloka bilasu yosigisewa.</s>
     </seg>
     <seg type="verse" id="b.1PE.2.9">
      <s id="b.1PE.2.9.1">Duma nakoso ngini magegena, kanaga o nyawa kiaka o Gikimoi wahihirika.</s>
      <s id="b.1PE.2.9.2">De ngini magena la kanaga niwileleani kiaka Una wokolano, maro o imamka ona wisuba Unaka.</s>
      <s id="b.1PE.2.9.3">De ngini lo maro o bangsa moi watingaka ma ngale Una masirete, de lo ngini gena nidadi ka to Una Awi nyawa masirete.</s>
      <s id="b.1PE.2.9.4">O Gikimoi waaka komagena, la ma ngale Awi kuasa ma manara qaloloha de foloisi ilalamo gena aku nisihabari o bi nyawa yangoduka.</s>
      <s id="b.1PE.2.9.5">Una magegena ngini winiasoka la niwipiricaya Una, maro o bubutuno winisisupu de winituluruka la to Una Awi nita ma siwa icarawa kagena ma rabaka aku niwosa.</s>
     </seg>
     <seg type="verse" id="b.1PE.2.10">
      <s id="b.1PE.2.10.1">Ngaroko iqoqomaka igogou ngini gena o Gikimoi Awi nyawa nisowo, duma o orasi manena naga igogou ngini asa nidadi to Una Awi nyawa masirete.</s>
      <s id="b.1PE.2.10.2">De ngaroko ngini iqoqomaka Una winigalusiri waasi, duma o orasi manena naga ngini gena Una igogou winigalusiri.</s>
     </seg>
     <seg type="verse" id="b.1PE.2.11">
      <s id="b.1PE.2.11.1">Ai dodiao tinidododara, ngone popipiricaya gena o nyawa ipipiricayawa manga sidongirabaka pogogesi de lo o dunia manenaka maro o nyawa itatagino.</s>
      <s id="b.1PE.2.11.2">So ngohi tinibaja de togolo nginika bilasu nia sininga ma dupa qatotorou moi lo upa niaaka, sababu magena isiholu o kia naga nia sininga ma dupa asa niamake o Gikimoika.</s>
     </seg>
     <seg type="verse" id="b.1PE.2.12">
      <s id="b.1PE.2.12.1">De o nyawa ma somoa ipipiricayawa, ona manga sidongirabaka bilasu ngini nia oho de nia manara ma rabaka cawali ka o loha o nyawaka niaaka.</s>
      <s id="b.1PE.2.12.2">La ngaroko ma ngale ngini gena ona nisibicara qatorou, duma nakoso ona yakelelo igogou ngini o loha niaaka o nyawaka, de ma ngale ngini gena done ma orasi Una wahino la o nyawa manga loha de manga dorou wafanggali, de ona magena aku o Gikimoi iwigiliri.</s>
     </seg>
     <seg type="verse" id="b.1PE.2.13">
      <s id="b.1PE.2.13.1">Ma ngale o Jou niwisihoromati, so ngini bilasu niasigise nia bobareta yangodu.</s>
      <s id="b.1PE.2.13.2">Ena gena, bilasu niwisigise nia kolano wilalamo, sababu una wapareta nia bobareta yangodu.</s>
     </seg>
     <seg type="verse" id="b.1PE.2.14">
      <s id="b.1PE.2.14.1">De lo bilasu niasigise nia gubernur, sababu ona gena nia kolano watideka la ma ngale ona magena yopareta, so o nyawa o dorou yaaaka gena yafanggali de o dorou de lo o nyawa o loha yaaaka gena yagiliri.</s>
     </seg>
     <seg type="verse" id="b.1PE.2.15">
      <s id="b.1PE.2.15.1">Sababu magena o Gikimoi wodupa la ma ngale o loha niaaakaka, so o nyawa o Gikimoi winanakowa de wihoholu, ona magena o bicara ma dorou he nigaka kawa.</s>
     </seg>
     <seg type="verse" id="b.1PE.2.16">
      <s id="b.1PE.2.16.1">Igogou, ngini nia dorou ma fanggali gena o Gikimoi winipalakoka, so bilasu o dorou niaaka kawa.</s>
      <s id="b.1PE.2.16.2">Sababu ngini winipalakoka gena ma ngale nidadi maro to Una Awi gilalo masirete winipopareta, so upa lo ma ngale o dorou gena nia sininga ma rabaka nitemo aku magena niaaka.</s>
     </seg>
     <seg type="verse" id="b.1PE.2.17">
      <s id="b.1PE.2.17.1">De bilasu ngini gena o nyawa yangodu niahoromati itiai.</s>
      <s id="b.1PE.2.17.2">De nanga dodiao ma Kristus wipipiricaya ona magena bilasu niadodara.</s>
      <s id="b.1PE.2.17.3">De lo bilasu nia kolano wilalamo niwihoromati, de bilasu ifoloisi niwisihoromati qaloha o Gikimoika.</s>
     </seg>
     <seg type="verse" id="b.1PE.2.18">
      <s id="b.1PE.2.18.1">De komagena lo nakoso ngini o bi gilalo, bilasu de nia horomati ilamo de niasigise qaloha nia tuangi.</s>
      <s id="b.1PE.2.18.2">De upa ka to ngini nia tuangi manga sininga qamomuuqu de qaloloha gena niasigise, duma ngini lo bilasu niasigise qaloha nia tuangi, qadoohawa nakoso ona manga sininga qatorou so nisidipito.</s>
     </seg>
     <seg type="verse" id="b.1PE.2.19">
      <s id="b.1PE.2.19.1">Sababu o Gikimoi asa wosanangi nakoso o nyawa moi la ma ngale o Gikimoi wisininga, so ngaroko ma orasi manga sala ihiwa, duma kanaga manga tuangi asa ona yasisangisara de magena asa ka yamoku.</s>
     </seg>
     <seg type="verse" id="b.1PE.2.20">
      <s id="b.1PE.2.20.1">Ena gena, nakoso ma ngale ngini o sala niaaka so nisangisara de magena kanaga niamoku, de ngini magena o Gikimoi winisigiliriwa.</s>
      <s id="b.1PE.2.20.2">Duma nakoso ma ngale o loha niaaka so nisangisara de magena bilasu niamoku gena, o Gikimoi igogou wosanangika.</s>
     </seg>
     <seg type="verse" id="b.1PE.2.21">
      <s id="b.1PE.2.21.1">Ma ngale o sangisara niamoku gena o Gikimoi winihirika la niaaka komagena.</s>
      <s id="b.1PE.2.21.2">Sababu ma ngale ngini gena ma Kristus Una lo Awi sangisara wamokuka, so maro Una o loha waakaka so wisangisara komagena lo bilasu ngini ningodu niaaka.</s>
      <s id="b.1PE.2.21.3">Gena maro o pongaka wotagi so Awi qohu ma riho pasari la powisiduuru.</s>
     </seg>
     <seg type="verse" id="b.1PE.2.22">
      <s id="b.1PE.2.22.1">Una Awi sangisara wamoku, maro kanaga o Gikimoi Awi Jaji ma Buku ma rabaka isilefoka itemo, "Una gena o dorou moi lo waakawa, de o damato moi lo wapetowa."</s>
     </seg>
     <seg type="verse" id="b.1PE.2.23">
      <s id="b.1PE.2.23.1">Ngaroko Una iwisimaqeka, duma qangodu asa Una gena wabisangowa.</s>
      <s id="b.1PE.2.23.2">De ngaroko lo Una wisisangisaraka, duma Una gena wangamowa bai, de lo wotemowa done ona wafanggali.</s>
      <s id="b.1PE.2.23.3">Ka cawali womasidoa o Gikimoi Awi gia ma sohaka, sababu Una kanaga so done asa o nyawaka gena wafanggali itiai.</s>
     </seg>
     <seg type="verse" id="b.1PE.2.24">
      <s id="b.1PE.2.24.1">Komagena lo ma orasi Una o sangahadika witooma, de to ngone nanga dorou qangodu wositagalika de to Una Awi rohe masirete.</s>
      <s id="b.1PE.2.24.2">La ma ngale nanga sininga ma dupa qatotorou gena he pomaha-maha kawa, maro o sone ma bake so o beseso moi lo yaakuwa isigise, de lo o bi moi-moi itotiai gena ka paaka, maro o ngeko qamomuane ma rabaka pooho.</s>
      <s id="b.1PE.2.24.3">Gena o kiali maro kanaga o Gikimoi Awi Jaji ma Buku ma rabaka isilefoka itemo, "Sababu Una wiqabo de wosone la ma ngale ngini gena nia dorou he nisangisara kawa, maro nia nabo qalohaka so niqabo kawa."</s>
     </seg>
     <seg type="verse" id="b.1PE.2.25">
      <s id="b.1PE.2.25.1">Ngini gena iqoqomaka ma Kristus niwipiricayawa, duma o orasi manena ngini Una niwipiricayaka la Una aku ngini winijaga.</s>
      <s id="b.1PE.2.25.2">Imatero maro o duba-duba o ngeko yamake kawa, duma done isigiliho kali la ma sowohi gena aku wajaga de wapalihara kali.</s>
     </seg>
    </div>
    <div type="chapter" id="b.1PE.3">
     <seg type="verse" id="b.1PE.3.1">
      <s id="b.1PE.3.1.1">De komagena lo ngini o ngopeqeka gena nako nia roka, bilasu niasigise.</s>
      <s id="b.1PE.3.1.2">La ma ngale ona nakoso o habari ma ngale ma Kristus de iholu wipiricaya, de ma orasi o bi moi-moi o kia naga ngini niaaka magena ona yakelelo, de ona magena asa wipiricayaka.</s>
      <s id="b.1PE.3.1.3">Sababu ngaroko o demo moiwa niasihabari,</s>
     </seg>
     <seg type="verse" id="b.1PE.3.2">
      <s id="b.1PE.3.2.1">duma ma orasi ona yakelelo igogou o bi moi-moi niaaaka gena ma rabaka de nia sininga ibolowo de lo o Gikimoi niwisihoromati, de ona asa o habari magena yopiricaya igogou.</s>
     </seg>
     <seg type="verse" id="b.1PE.3.3">
      <s id="b.1PE.3.3.1">So ma ngale ngini ngopeqeka niloha gena, upa niatuga ka nia rohe ma duduno, koloko nia hutu niaaka qaloha poli de lo nia guule o guracino nimasipake eko nia baju ma ija ihahali-hali.</s>
     </seg>
     <seg type="verse" id="b.1PE.3.4">
      <s id="b.1PE.3.4.1">Duma bilasu niatuga nia loha ma duhutu la kanaga nia sininga ma rabaka, ena gena nia sininga qamuuqu de isohi gena itotagaliwa.</s>
      <s id="b.1PE.3.4.2">Magena o Gikimoi watuga de wakelelo igogou ma faida gena foloisi ilamo.</s>
     </seg>
     <seg type="verse" id="b.1PE.3.5">
      <s id="b.1PE.3.5.1">Sababu komagena lo iqoqomaka o bi ngopeqeka manga sigogise qaloha o Gikimoika de wingongongano gena imadadi to ona manga loha masirete.</s>
      <s id="b.1PE.3.5.2">So nako manga roka gena, ona de manga sigogise unaka so komagena ona idadi qaloha.</s>
     </seg>
     <seg type="verse" id="b.1PE.3.6">
      <s id="b.1PE.3.6.1">Maro ongo Sara, muna lo o Abraham mowisigise de lo ma ngale mowisihoromati so muna mowiaso ami tuangi.</s>
      <s id="b.1PE.3.6.2">De ngini lo nidadi maro to muna ami ngopa-ngopa, nakoso nimimote so o loha niodupa niaaka de lo nako nisangisara gena upa nimodo.</s>
     </seg>
     <seg type="verse" id="b.1PE.3.7">
      <s id="b.1PE.3.7.1">De komagena lo ngini yanau gena nako nia peqeka, bilasu nianako idodooha la nigoge o rimoi ma rabaka, sababu muna gena ami buturu imaterowa de yanau manga buturu.</s>
      <s id="b.1PE.3.7.2">Bilasu de nia horomati munaka, sababu ma ngale o Gikimoi Awi laha, so maro ngini komagena lo muna gena o oho ka sidutu ikakali wosijajajika magena mamake.</s>
      <s id="b.1PE.3.7.3">Nakoso ngini nia horomati munaka ihiwa, de ma orasi niwisumbayang de Una asa wosigisewa.</s>
     </seg>
     <seg type="verse" id="b.1PE.3.8">
      <s id="b.1PE.3.8.1">Mutuwade ngini ningodu bilasu nimatekekaaka qaloha, ena gena nia sininga nisirimoi de nimatekesayangi, de nimatekedodara, de nimatekegalusiri de lo nia sininga qamomuuqu moi de moika.</s>
     </seg>
     <seg type="verse" id="b.1PE.3.9">
      <s id="b.1PE.3.9.1">Nakoso o nyawa kanaga o dorou inigaka nginika, de upa sidago ona gena niagaka eko niafanggali de o dorou, duma ngini bilasu nigolo tanu o Gikimoi asa Awi laha wasidumu onaka.</s>
      <s id="b.1PE.3.9.2">Sababu Una magena ngini winihirika la niaaka komagena, la ma ngale ngini gena to Una Awi laha wosijajajika asa niamake.</s>
     </seg>
     <seg type="verse" id="b.1PE.3.10">
      <s id="b.1PE.3.10.1">Bilasu niaaka komagena, sababu o Gikimoi Awi Jaji ma Buku ma rabaka kanaga isilefoka itemo, "Nakoso o nyawa la kanaga yodupa manga sininga de ma nalika ma deka maro yooho kanena o duniaka de lo o loha yamake, ona magena bilasu manga bicara yapareta qaloha la upa sidago o demo qatotorou eko ikokulai manga uruno isupu.</s>
     </seg>
     <seg type="verse" id="b.1PE.3.11">
      <s id="b.1PE.3.11.1">O dorou yaaaka gena bilasu yodongosa de ka o loha yaaka.</s>
      <s id="b.1PE.3.11.2">Bilasu yagogou la yodupa o ngeko isisari la aku imakadame de o nyawa yangodu.</s>
     </seg>
     <seg type="verse" id="b.1PE.3.12">
      <s id="b.1PE.3.12.1">Sababu ona de manga sininga itotiai magena o Jou asa wanano de wajaga la Awi laha onaka wasidumu de lo manga sumbayang gena asa Una wosigise, duma ona o dorou yaaaka gena Una asa waholu de wadoosa."</s>
     </seg>
     <seg type="verse" id="b.1PE.3.13">
      <s id="b.1PE.3.13.1">Nakoso ngini o loha niaaka nikaeli, de nagala o nyawa moi lo yahiwa o dorou inigaka nginika.</s>
     </seg>
     <seg type="verse" id="b.1PE.3.14">
      <s id="b.1PE.3.14.1">Ngaroko komagena, duma nakoso o manara o moi-moi itotiai gena niaaka so nisangisaraka, de ngini gena asa ifoloi nisanangi.</s>
      <s id="b.1PE.3.14.2">Upa sidago ma ngale ona inisangisara de magena ngini nimodo eko nia sininga qasiri.</s>
     </seg>
     <seg type="verse" id="b.1PE.3.15">
      <s id="b.1PE.3.15.1">Duma to ngini nia sininga ma rabaka bilasu nisitatapu ka cawali ma Kristus gena to ngini nia Jou niwisigogigise.</s>
      <s id="b.1PE.3.15.2">Bilasu nimasidailako iqoma kasi ma ngale nia piricaya de nia ngongano qaputuru o Gikimoika, la o nyawa nagoona bato inisano nginika gena aku niasinako itiai.</s>
     </seg>
     <seg type="verse" id="b.1PE.3.16">
      <s id="b.1PE.3.16.1">De ngini gena bilasu de nia sininga qamomuuqu de lo nia horomati onaka.</s>
      <s id="b.1PE.3.16.2">De lo bilasu igogou ngini nia oho de nia manara ma rabaka kanaga nia sala lo ihiwa.</s>
      <s id="b.1PE.3.16.3">To ngini nia gogoho gena bilasu imatero maro o nyawa ma Kristus wipipiricayaka manga gogoho, la nakoso o nyawa inisibicara qatorou de ona masirete asa yamaqe.</s>
     </seg>
     <seg type="verse" id="b.1PE.3.17">
      <s id="b.1PE.3.17.1">Sababu, nakoso o Gikimoi wodupa de asa ifoloisi qaloha ma ngale o loha niaaka so nisangisaraka.</s>
      <s id="b.1PE.3.17.2">Upa sidago o dorou niaaka so nisangisarali.</s>
     </seg>
     <seg type="verse" id="b.1PE.3.18">
      <s id="b.1PE.3.18.1">Komagena igogou sababu ma Kristus Una magena, ngaroko Awi dorou moi lo ihiwa, duma wisangisara de wosone ka ma moi ma ngale o nyawa manga dorou qangodu.</s>
      <s id="b.1PE.3.18.2">Una magena wotiai so wodadi o nyawa manga dorou ma dagali moi, la ma ngale ona magena dede o Gikimoi aku imatekekomote.</s>
      <s id="b.1PE.3.18.3">Ma Kristus Awi rohe gena yatoomaka, duma de o Gikimoi Awi Gurumi ma kuasa Una wisioho kali.</s>
     </seg>
     <seg type="verse" id="b.1PE.3.19">
      <s id="b.1PE.3.19.1">So de o Gurumi Qatetebi ma kuasa Una wotagi o Gikimoi Awi habari wosihabari o bi gurumi ka o bui ma raba kasi.</s>
     </seg>
     <seg type="verse" id="b.1PE.3.20">
      <s id="b.1PE.3.20.1">Ona yabuika, sababu iqoqoma-qomaka ona iholu iwisigise o Gikimoi ma orasi o Nuh ka woohosi.</s>
      <s id="b.1PE.3.20.2">O orasi magenaka, de ma deka idodooha una o deru ilalamo gena waakasi, de o Gikimoi Awi sabari foloisi wosikuru wodamaha la o nyawa ma binuka gena aku imatoba de imatoduba.</s>
      <s id="b.1PE.3.20.3">Duma iholu so o taufani imasidiado, de o ake idola foloi ilamo so yangodu yalutuka, so ka cawali o nyawa yatupaange ipane o deru ma rabaku so ka ona magena isalamati.</s>
     </seg>
     <seg type="verse" id="b.1PE.3.21">
      <s id="b.1PE.3.21.1">O ake ma orasi o taufani o Nuh wisisalamati magena aku positero de o orasi manena ngone o salamati pamake, so o ake inasiosi gena, upa ma ngale nanga rohe ma faja yatebi, duma isinonako igogou o Yesus powipiricayaka.</s>
      <s id="b.1PE.3.21.2">So upa isinonako ma ngale nanga rohe, duma ma ngale nanga sininga igogou so powimote o Gikimoika, sababu o Yesus Kristus wisioho kali so igogou nanga dorou isisaka.</s>
     </seg>
     <seg type="verse" id="b.1PE.3.22">
      <s id="b.1PE.3.22.1">Una wisioho kali de asa Una wodola o sorogaye, de kagena o Gikimoi Awi girinaka womatamiye ma ngale bilasu o bi malaikat de lo o bi kuasa qangodu-ngodu ka Ona yasinoto yasigise.</s>
     </seg>
    </div>
    <div type="chapter" id="b.1PE.4">
     <seg type="verse" id="b.1PE.4.1">
      <s id="b.1PE.4.1.1">Ma Kristus gena wisangisara komagena, so ngini lo bilasu nimaputuru la nimote Unaka.</s>
      <s id="b.1PE.4.1.2">So maro to Una Awi sininga ma rabaka, komagena lo to ngini nia sininga ma rabaka, ena gena nimasidailako la asa o sangisara niamoku.</s>
      <s id="b.1PE.4.1.3">Sababu o nyawa la kanaga yasangisara, ona magena yapalakoka o dorou ma kuasano so o dorou gena yaaka kawa.</s>
     </seg>
     <seg type="verse" id="b.1PE.4.2">
      <s id="b.1PE.4.2.1">So ma deka o dunia manenaka nigogogesi, de o nyawa manga dupa gena niamote kawa, de ka cawali o Gikimoi Awi dupa magena niamote.</s>
     </seg>
     <seg type="verse" id="b.1PE.4.3">
      <s id="b.1PE.4.3.1">Bilasu nimasidailako la ma ngale o Gikimoi Awi dupa niamote so o sangisara niamoku.</s>
      <s id="b.1PE.4.3.2">Sababu maro o nyawa ma somoa ipipiricayawa o bi moi-moi yodupa yaaaka, komagena lo iqoqomaka ngini lo ma dekano o dorou niaaka.</s>
      <s id="b.1PE.4.3.3">Iqoqomaka gena ngini o moi-moi o nyafusu ma dorou nidupa, sidago lo nia rohe maro ka o haiwani so o maqe gena niodupa niaaka, so initobadalu sidago lo nirarame poli, de lo nia suba niatide o bi giki ikokulaika gena foloisi qatorou.</s>
     </seg>
     <seg type="verse" id="b.1PE.4.4">
      <s id="b.1PE.4.4.1">Ona nia dodiao ipipiricayawa iqoqomaka manga manara qafafaja de ma bati lo ihiwa, gena ngini niamote kawa sidago he niadupa kawa, so ona yohairani de inisibicara qatorou.</s>
     </seg>
     <seg type="verse" id="b.1PE.4.5">
      <s id="b.1PE.4.5.1">Ma ngale yaaka komagena, so done ona bilasu o Gikimoika iwisango bai!</s>
      <s id="b.1PE.4.5.2">Igogou, o Gikimoi womasidailakoka done o orasi ma simaka Una asa o nyawa iooho bai o nyawa isosone manga manara ma sopo wahiri.</s>
     </seg>
     <seg type="verse" id="b.1PE.4.6">
      <s id="b.1PE.4.6.1">Ma ngale yangodu manga manara wahiri komagena, so o nyawa iqomaka isosone ona magena lo o habari qaloloha yasihabarika la yoiseka.</s>
      <s id="b.1PE.4.6.2">Sababu ma ngale ona magena lo ngaroko maro o Gikimoi Awi fanggali o nyawa yangoduka so isoneka, duma o nyawa ona magena de Awi Gurumi ma kuasa lo aku ioho ka sidutu ikakali, maro Una wodupa.</s>
     </seg>
     <seg type="verse" id="b.1PE.4.7">
      <s id="b.1PE.4.7.1">O dunia ma dodogu gena he yaadoka.</s>
      <s id="b.1PE.4.7.2">Komagena so hika to ngini nia nyafusu niapareta qaloha de lo nia siningaka niatuga itiai la foloi nia sumbayang lo aku niatide.</s>
     </seg>
     <seg type="verse" id="b.1PE.4.8">
      <s id="b.1PE.4.8.1">De ma boboloi bilasu qaputuru nimatekedodara moi de moika, sababu nakoso padodaraka, de o nyawa manga dorou ngoneka gena qangodu ngone he panano kawa de ona lo pasisala kawa.</s>
     </seg>
     <seg type="verse" id="b.1PE.4.9">
      <s id="b.1PE.4.9.1">De upa nimaridemo, duma bilasu niadupa o nyawa ma somoa niasigaro la imasidodogu nia tahuka.</s>
     </seg>
     <seg type="verse" id="b.1PE.4.10">
      <s id="b.1PE.4.10.1">Ngini moi-moika gena o Gikimoi o bi cocatu winisitokuka, so de nia cocatu moi-moi nginika magena hika o nyawa nialeleani, la ma ngale Awi laha winisicatuka magena aku niaaka nikaeli.</s>
     </seg>
     <seg type="verse" id="b.1PE.4.11">
      <s id="b.1PE.4.11.1">Komagena o nyawa nakoso de manga cocatuka ma ngale aku o nyawa yadoto, hika yodoto imatero maro de o dodoto gena igogou o Gikimoi Awi demo masirete wapepeto.</s>
      <s id="b.1PE.4.11.2">O nyawa nagoonali nakoso de manga cocatu ma ngale yaaku yaleleani, hika de o Gikimoi Awi buturu o manara magena bilasu yaaka.</s>
      <s id="b.1PE.4.11.3">Ka ma ngale ngini gena o Yesus Kristus wosone, so ma ngale ngini lo nia manara moi-moi qangodu ma rabaka gena asa o Gikimoi wigiliri.</s>
      <s id="b.1PE.4.11.4">Igogou de itero, ma Kristus gena foloi wolamo de lo wokokuasa ka sidutu ikakali.</s>
      <s id="b.1PE.4.11.5">Amin.</s>
     </seg>
     <seg type="verse" id="b.1PE.4.12">
      <s id="b.1PE.4.12.1">Ai dodiao tinidododara, upa niohairani ma ngale o sangisara de o susa gena asa niamake, sababu magena ka o biasa moi la ma ngale ngini initailako igogou nia piricaya o Gikimoika qaputuru, eko hiwa.</s>
     </seg>
     <seg type="verse" id="b.1PE.4.13">
      <s id="b.1PE.4.13.1">So ngini gena upa niohairani duma bilasu ka ninali de nia moreka, sababu maro ma Kristus wisangisaraka komagena ngini lo kanaga nisangisara.</s>
      <s id="b.1PE.4.13.2">La done ma orasi Una wahino kali de Awi mulia gena o Gikimoi wosikelelo, de ngini nia nali gena foloisi ilamo.</s>
     </seg>
     <seg type="verse" id="b.1PE.4.14">
      <s id="b.1PE.4.14.1">Nakoso o nyawa kanaga ngini inikalekono sababu ma Kristus niwipipiricayaka, de ngini magena igogou ka nisosanangi.</s>
      <s id="b.1PE.4.14.2">Sababu magena ma ngale igogou o Gikimoi Awi Gurumi ma kuasa ilalamo kanaga igoge nginika.</s>
     </seg>
     <seg type="verse" id="b.1PE.4.15">
      <s id="b.1PE.4.15.1">Upa sidago ngini o nyawa moi o sangisara niamake ma sababu gena nitotooma, eko nitotosi, eko lo o dorou moili niaaaka, koloko de o nyawa manga aturu moi-moi qatotorou de kanaga ngini lo nicapu.</s>
     </seg>
     <seg type="verse" id="b.1PE.4.16">
      <s id="b.1PE.4.16.1">Duma nakoso ngini nisangisara ma sababu gena ma Kristus niwipiricaya, de ngini magena bilasu upa nitemo ma ngale magena so nimaqe.</s>
      <s id="b.1PE.4.16.2">Duma bilasu ngini o Gikimoi niwigiliri ma ngale ngini gena asa iniaso ma Kristus Awi nyawa wipipiricaya.</s>
     </seg>
     <seg type="verse" id="b.1PE.4.17">
      <s id="b.1PE.4.17.1">Sababu ma ngale o Gikimoi Awi nyawa masirete to ona manga manara ma sopo wahiri, magena ma orasi yaadoka.</s>
      <s id="b.1PE.4.17.2">Duma nakoso woqoma to ngone nanga manara ma sopo wahiri la magena qaboloka, de igogou Una asa wasangisara foloisi qatubuso o nyawa ona magena nakoso Awi habari qaloloha de yosigise iholu.</s>
     </seg>
     <seg type="verse" id="b.1PE.4.18">
      <s id="b.1PE.4.18.1">To Una Awi Jaji ma Buku ma rabaka isilefoka itemo, "Nako o nyawa manga sininga itotiai, ona lo bilasu o sangisara yamoku iqoma de asa isalamati.</s>
      <s id="b.1PE.4.18.2">Ma boboloi o nyawa kekiaka o bi moi-moi qatotorou o Gikimoi wodudupawa yaaka, ona magena asa foloisi yasangisara."</s>
     </seg>
     <seg type="verse" id="b.1PE.4.19">
      <s id="b.1PE.4.19.1">Mutuwade o nyawa nakoso o Gikimoi wadupa la kanaga yasangisara, ona magena hika o loha yaaka ikaeli, de ma rabaka magena bilasu iwipiricaya igogou la Una asa ona wapalihara, sababu Una gena ona wasidadika de Awi jaji lo gena salalu wosiganapu.</s>
     </seg>
    </div>
    <div type="chapter" id="b.1PE.5">
     <seg type="verse" id="b.1PE.5.1">
      <s id="b.1PE.5.1.1">Ngini o gogobu manga roriri gena, ngohi kanaga de ai sitiari moi bilasu tinisidumu nginika.</s>
      <s id="b.1PE.5.1.2">Sababu ngohi masirete lo o roriri moi de ma ngale ma Kristus Awi sangisara, kiaka ngohi de ai lako masirete tosikeleloka, de magena o nyawaka tasingongangasu, de lo ma orasi Una wahino kali de maro Awi mulia gena inasikelelo ngoneka, de ngohi lo tomoteka.</s>
      <s id="b.1PE.5.1.3">Ngohi tinisisitiari nginika,</s>
     </seg>
     <seg type="verse" id="b.1PE.5.2">
      <s id="b.1PE.5.2.1">o Gikimoi Awi gogobu la kanaga nginika bilasu ona magena niajaga, maro o sowohi moi wojaga de wapalihara to una awi duba.</s>
      <s id="b.1PE.5.2.2">Ngini niajaga ona gena, upa nitemo maro o momoku qatotubuso moi, duma ma sababu magena maro o Gikimoi Awi dupa, komagena lo to ngini nia dupa de nia edekati masirete so ona niajaga.</s>
      <s id="b.1PE.5.2.3">De lo upa ona niajaga de nia ngale gena o pipi niodesere, duma ka nia sininga ma loha so nialeleani.</s>
     </seg>
     <seg type="verse" id="b.1PE.5.3">
      <s id="b.1PE.5.3.1">Upa ma ngale ona inisitoku nginika la nimaaka maro to ona manga tuangi wilalamo moi wokokuasa onaka, duma manga sidongirabaka o moi-moi niaaka gena ma ngale niasikelelo la ona lo bilasu yamote maro o kia ngini niaaka.</s>
     </seg>
     <seg type="verse" id="b.1PE.5.4">
      <s id="b.1PE.5.4.1">De ma orasika la ma Kristus maro o Sowohi Wokokuasa moi wahino kali gena inangodu aku powikelelo, de ngini magegena asa niamake o hadiah gena o horomati he yakokoora kawa.</s>
     </seg>
     <seg type="verse" id="b.1PE.5.5">
      <s id="b.1PE.5.5.1">Komagena lo ngini nigohiduurusi tinisisitiari, ngini bilasu niasigise nia roriri ona magenaka.</s>
      <s id="b.1PE.5.5.2">De ngini o bi gogobu ningodu bilasu nimatekeleleani de nia sininga qamuuqu moi de moika.</s>
      <s id="b.1PE.5.5.3">Sababu o Gikimoi Awi Jaji ma Buku ma rabaka isilefoka itemo, "O Gikimoi asa o nyawa imacacaralamo de imasihie ona magena walawangi, duma ona manga sininga qamomuuqu, ona magenaka asa wodupa Awi laha wosidumu de wariwo."</s>
     </seg>
     <seg type="verse" id="b.1PE.5.6">
      <s id="b.1PE.5.6.1">So ngini ningodu upa nimacaralamo, duma de nia sininga qamomuuqu bilasu nimahadoku o Gikimoi wokokuasa Awi simaka, la done ma orasi wositotatapuka imasidiado, Una done asa ngini winisihoromati.</s>
     </seg>
     <seg type="verse" id="b.1PE.5.7">
      <s id="b.1PE.5.7.1">De nia hawateri qangodu niahike Unaka, sababu igogou Una masirete ngini winisosininga de to ngini nia oho wapaliharaka.</s>
     </seg>
     <seg type="verse" id="b.1PE.5.8">
      <s id="b.1PE.5.8.1">De lo ngini bilasu nia sininga de nia rohe ma nyafusu gena niapareta qaloha de lo nimajaga so nimasidailako qaboloka.</s>
      <s id="b.1PE.5.8.2">Sababu nia lawangi o Iblis gena o ngeko womasisari ma ngale ngini nipipiricaya winisitura, maro o singa moi yakahika yakahino ka imuru-muru yasari ma ino la aku yaoqo.</s>
     </seg>
     <seg type="verse" id="b.1PE.5.9">
      <s id="b.1PE.5.9.1">Duma una magena bilasu niwiholu de ka o Gikimoi niwipiricaya de niwisigise qaputuru, sababu ngini nianako maro komagena ngini nia dodiao ipipiricaya ona yangodu lo yasangisara o dunia manena ma rabaka.</s>
     </seg>
     <seg type="verse" id="b.1PE.5.10">
      <s id="b.1PE.5.10.1">Mutuwade ngini magena bilasu niapiricaya qaputuru, sababu nianako igogou ngaroko o sangisara bilasu niamoku, duma ma orasi gena ikuru kawa.</s>
      <s id="b.1PE.5.10.2">Qabolo de o Gikimoi masirete asa nia kurangi moi-moi watiai ma ngale ngini gena niloha kali, de nia sininga wosiputuru ifoloisi, de nia piricaya wositatapu, de wodogo ifofoloi nginika so upa nitura.</s>
      <s id="b.1PE.5.10.3">O Gikimoi asa nia sininga wosiputuru gena igogou, sababu Una Awi sininga magena ifoloisi qaloha de Una magegena winiasoka la ma ngale ngini dede ma Kristus nimarimoika, so maro Una komagena lo asa ngini nigoge o horomati yakokoorawa ma rabaka.</s>
     </seg>
     <seg type="verse" id="b.1PE.5.11">
      <s id="b.1PE.5.11.1">Igogou de itero, o Gikimoi gena foloi wokuasa ka sidutu ikakali.</s>
      <s id="b.1PE.5.11.2">Amin.</s>
     </seg>
     <seg type="verse" id="b.1PE.5.12">
      <s id="b.1PE.5.12.1">O surati manena ma ngale ngohi o Silas woiriwo so tinisidingo nginika, una nanga dodiao wopipiricaya gena totemo aku powipiricaya.</s>
      <s id="b.1PE.5.12.2">Ngohi o surati ma demo idalawa manena talefo nginika, la ma ngale ngini tinibaja de tinisingangasu o Gikimoi Awi laha wonasidudumu ngoneka gena ka igogou de itero, komagena maro ipapasaka ngini tinidedemo qaboloka.</s>
      <s id="b.1PE.5.12.3">So ngohi togolo nginika bilasu magena niopiricaya qaputuru.</s>
     </seg>
     <seg type="verse" id="b.1PE.5.13">
      <s id="b.1PE.5.13.1">O dodiao ipipiricaya o bolu moi la kanaga o Babilon ma dokuka, ona lo o Gikimoi wahihirika.</s>
      <s id="b.1PE.5.13.2">Ona kanena yangodu manga salam isidingo nginika.</s>
      <s id="b.1PE.5.13.3">De o Markus lo una towisiboboso maro to ngohi ai ngopa masirete gena, awi salam winisidingo nginika.</s>
     </seg>
     <seg type="verse" id="b.1PE.5.14">
      <s id="b.1PE.5.14.1">De lo nia salam de nia dodara lo tanu nimatekesidiado moi de moika.</s>
      <s id="b.1PE.5.14.2">Ngohi togolo o Gikimoika o sanangi winihike ngini ningoduka la kanaga ngini de ma Kristus nimarimoika.</s>
      <s id="b.1PE.5.14.3">Amin.</s>
      <s id="b.1PE.5.14.4">Ngohi Petrus</s>
     </seg>
    </div>
   </div>
   <div type="book" id="b.2PE">
    <div type="chapter" id="b.2PE.1">
     <seg type="verse" id="b.2PE.1.1">
      <s id="b.2PE.1.1.1">Ngini ningodu nipipiricayaka maro ka ngomi.</s>
      <s id="b.2PE.1.1.2">Sababu ma Yesus Kristus gena nanga Gikimoi de Una lo nanga dorouno wonasisosalamati, Una magena Awi sininga itotiai, so maro ngomi komagena lo ngini winitide la o loha foloisi ilamo winihike, la ma ngale Una magegena ngini aku niwipiricaya.</s>
      <s id="b.2PE.1.1.3">Ngohi, Simon Petrus, o surati tolelefo gena o leleani moi de o rasul moi o Yesus Kristus woisitatapuka.</s>
     </seg>
     <seg type="verse" id="b.2PE.1.2">
      <s id="b.2PE.1.2.1">Ngohi togolo tanu o Gikimoi asa Awi laha foloi winidogo de waaka so to ngini nia sininga ma rabaka foloi isanangi, sababu o Gikimoi de lo o Yesus nanga Jou gena igogou ngini nianakoka.</s>
     </seg>
     <seg type="verse" id="b.2PE.1.3">
      <s id="b.2PE.1.3.1">O Gikimoi gena wolamo de Awi sininga foloi qaloha so wonaaso la ngone podadi to Una Awi nyawa masirete sidago lo Una magena igogou ngone powinako.</s>
      <s id="b.2PE.1.3.2">Komagena so Una magena de Awi buturu masirete asa o bi moi-moi qangodu wonahike ngoneka la ma ngale ngone aku pooho ka sidutu ikakali de lo o moi-moi paaka imatero de Una wodudupa.</s>
     </seg>
     <seg type="verse" id="b.2PE.1.4">
      <s id="b.2PE.1.4.1">Una gena wolamo de Awi sininga foloi qaloha, so wonajajika ma ngale ngone gena Una asa waaka o manara moi-moi foloisi ilamo de lo qaloloha.</s>
      <s id="b.2PE.1.4.2">Waaka komagena, la ma ngale Awi gogoho masirete gena kanaga to ngone nanga sininga ma rabaka la magena asa pamote, sababu ngone gena Una wonapalakoka de ngone podupa kawa pamote o nyafusu ma dorou, gena maro o nyawa ma Kristus wihoholu ona yaaka so yasibodito de magena ngone pamote kawa.</s>
     </seg>
     <seg type="verse" id="b.2PE.1.5">
      <s id="b.2PE.1.5.1">Komagena so nako ngini gena upa ka cawali niwipiricaya ma Kristuska, duma ngohi tongongano ngini lo asa niaaka ifoloisi nikaeli sidago lo nia gogoho gena igogou imatero maro o Gikimoi wodudupa.</s>
      <s id="b.2PE.1.5.2">Ena gena, ma ngale to ngini nia manaraka lo hika o loha foloisi niaaka o nyawaka.</s>
      <s id="b.2PE.1.5.3">De upa ka cawali o loha o nyawaka niaaka, duma ma ngale lo ngini kanaga o moi-moi niaaaka ma rabaka gena foloisi nicawaro.</s>
     </seg>
     <seg type="verse" id="b.2PE.1.6">
      <s id="b.2PE.1.6.1">De upa ka cawali niacawaro, duma ngini lo bilasu nia sininga de nia rohe ma nyafusu foloisi niapareta qaloha.</s>
      <s id="b.2PE.1.6.2">De komagena bilasu ngini lo o sangisara niamoku, de o moi-moi niaaka maro o Gikimoi wodudupa,</s>
     </seg>
     <seg type="verse" id="b.2PE.1.7">
      <s id="b.2PE.1.7.1">de lo nia dodiao ipipiricaya ifoloisi niadodara.</s>
      <s id="b.2PE.1.7.2">De upa ka cawali nia dodiao ipipiricaya, duma ngini lo ifoloisi niadodara o bi nyawa yangoduka.</s>
     </seg>
     <seg type="verse" id="b.2PE.1.8">
      <s id="b.2PE.1.8.1">Nakoso to ngini nia gogoho komagena de kanaga lo niaaka de ma boloika, magena niasikelelo o nyawaka igogou ngini gena nanga Jou Yesus Kristus niwinako sidago lo nia leleani Unaka gena ma faida de ma sopo ilamo.</s>
     </seg>
     <seg type="verse" id="b.2PE.1.9">
      <s id="b.2PE.1.9.1">Duma nakoso kanaga o nyawa manga gogoho komagenawa, de ona magena o Gikimoi Awi dupa magena asa yanakowa koloko ipipilo so ona imasigogelelowa, sababu ona yawosaka manga dorou iqoqomaka gena qangodu o Gikimoi wasisaka ma ngale manga sininga qatebi.</s>
     </seg>
     <seg type="verse" id="b.2PE.1.10">
      <s id="b.2PE.1.10.1">Ai dodiao nipipiricaya, ngini upa komagena.</s>
      <s id="b.2PE.1.10.2">Duma ngohi tongongano ngini nia gogoho maro o Gikimoi wodudupa gena bilasu foloisi niaaka nikaeli, la komagena niasikelelo o nyawaka igogou Una ngini winiasoka de winihirika la ma ngale nidadi to Una Awi nyawa.</s>
      <s id="b.2PE.1.10.3">Nako nikaeli niaaka komagena, de igogou ngini o dorou he niaaka kawa.</s>
     </seg>
     <seg type="verse" id="b.2PE.1.11">
      <s id="b.2PE.1.11.1">De lo o ngeko moi foloisi qaloloha Una asa winisidailako la ngini aku niwosa nanga Jou Yesus Kristus Awi pareta ma rabaka.</s>
      <s id="b.2PE.1.11.2">Una magena wonasisalamati de lo wonapareta ka sidutu ikakali.</s>
     </seg>
     <seg type="verse" id="b.2PE.1.12">
      <s id="b.2PE.1.12.1">Ngohi ai edekati gena ngaroko ma ngale o hali magegena ngini nianakoka de lo o dodoto itotiai inidodoto gena nimasigocoho qaputuruka, duma tinidedemoli bilasu o hali magena niososininga.</s>
     </seg>
     <seg type="verse" id="b.2PE.1.14">
      <s id="b.2PE.1.14.1">Sababu ngohi tanako iteka kawa de ngohi asa tosone, maro nanga Jou Yesus Kristus woisingangasu qabolo ngohika.</s>
      <s id="b.2PE.1.14.2">So magena ngohi tamalo ma orasi ngohi ka toohosi de igogou ngohi tinidedemoli ma ngale tinisigaro nginika o hali magena bilasu niososininga.</s>
     </seg>
     <seg type="verse" id="b.2PE.1.15">
      <s id="b.2PE.1.15.1">Igogou, ngohi tokaeli tinidedemo nginika.</s>
      <s id="b.2PE.1.15.2">Upa sidago ma orasi ngohi tosoneka, de o hali magegena niawosaka de niosininga kawa.</s>
     </seg>
     <seg type="verse" id="b.2PE.1.16">
      <s id="b.2PE.1.16.1">Sababu ngomi manena iqomaka ngini minidoto qaboloka nanga Jou Yesus Kristus wokokuasa gena done asa wahino kali o duniaka.</s>
      <s id="b.2PE.1.16.2">Mia dodoto magegena upa lo nitemo o jarita ifufuma.</s>
      <s id="b.2PE.1.16.3">Komagenawa!</s>
      <s id="b.2PE.1.16.4">Ngomi mianako o dodoto magena igogou, sababu ma orasi ipapasaka, ngomi de Una o talaka, de ngomi masirete miwikeleloka Una Awi kuasa foloisi ilamo.</s>
     </seg>
     <seg type="verse" id="b.2PE.1.17">
      <s id="b.2PE.1.17.1">Una Awi horomati de Awi mulia ma Baba Gikimoino sidago lo miakelelo Awi baju isisiru-siru.</s>
      <s id="b.2PE.1.17.2">De lo miise nanga Baba foloi wisimulia Una magena, so Awi ili kudaku o sorogaku wotemo, "Una manena to Ngohi Ai Ngopa towidododara.</s>
      <s id="b.2PE.1.17.3">De Una magena Ngohi towidupa."</s>
     </seg>
     <seg type="verse" id="b.2PE.1.18">
      <s id="b.2PE.1.18.1">O demo magena ngomi masirete miiseka ma orasi ngomi lo kagena de Una o tala qatetebi ma qokuka.</s>
     </seg>
     <seg type="verse" id="b.2PE.1.19">
      <s id="b.2PE.1.19.1">De lo kanaga o bi nabi manga demo isilelefo iqomaka ngone aku popiricaya, sababu magena ka igogou.</s>
      <s id="b.2PE.1.19.2">Ngohi tongongano o lefo ma demo magena ngini bilasu nisigise de niamote, sababu manga demo magena aku inisikelelo nako o dodoto itotiai eko o dodoto ikokulai.</s>
      <s id="b.2PE.1.19.3">Maro o nita moi o bubutu ma rabaka isiwaka so o ngeko aku pakelelo itiai.</s>
      <s id="b.2PE.1.19.4">Tanu o demo magena nisigise sidago lo ma orasi nanga Jou Yesus Kristus wahino kali de ngini lo aku Una niwinako igogou.</s>
      <s id="b.2PE.1.19.5">Ena gena, imatero maro o wange ibaoka eko lo o ngoma koru moi, ngaroko ma orasi o wange ibao de kanaga o ngoma magena ka isiwasi.</s>
     </seg>
     <seg type="verse" id="b.2PE.1.20">
      <s id="b.2PE.1.20.1">Tanu o demo magena aku nisigise ifoloi, sababu ma lamo gena bilasu ngini niosininga o demo kiaka o bi nabi isilelefo magena upa lo patagapi magena ma sihino to ona manga sininga masirete.</s>
     </seg>
     <seg type="verse" id="b.2PE.1.21">
      <s id="b.2PE.1.21.1">Sababu o Gikimoi Awi nabi iqoqoma o demo isingongangasu magena upa o nyawa manga dupa masirete, duma ka Una Awi Gurumi Qatetebi ma dupa so yodedemo.</s>
     </seg>
    </div>
    <div type="chapter" id="b.2PE.2">
     <seg type="verse" id="b.2PE.2.1">
      <s id="b.2PE.2.1.1">Ngaroko komagena, duma iqomaka o Israel ma nyawa manga sidongirabaka lo kanaga de o bi nabi ikokulai.</s>
      <s id="b.2PE.2.1.2">So komagena to ngini nia sidongirabaka lo done asa kanaga de o bi guru ikokulai.</s>
      <s id="b.2PE.2.1.3">Ona magena asa imasipongoka to ngini nia dolomu ma dongirabaka de o dodoto ikokulai gena ngini inisihaga, so nakoso niasigise de o Yesus niwipiricaya kawa so done o narakaku niumo.</s>
      <s id="b.2PE.2.1.4">Duma o guru ikokulai ona magena ma ngale o Jou Yesus Kristus waijaka de kanaga ona imanosu, so cai-cai bato de ona magena o narakaku yaumo.</s>
     </seg>
     <seg type="verse" id="b.2PE.2.2">
      <s id="b.2PE.2.2.1">De o nyawa ipipiricaya yadala lo asa to ona manga manara qatotorou yamoteka, so ma ngale idodooha bilasu ngone o dodoto itotiai pamote gena, ma ngeko magena aku ona yasiceke.</s>
     </seg>
     <seg type="verse" id="b.2PE.2.3">
      <s id="b.2PE.2.3.1">Ona o guru ikokulai magena o pipi yodesere so de manga demo ikokulai ngini inisihaga la ma ngale o kaya yamake.</s>
      <s id="b.2PE.2.3.2">Duma iqomaka o Gikimoi wositatapu qaboloka done bilasu ona manga dorou wafanggali, so he iteka kawa de ona magena asa wasisa bai!</s>
     </seg>
     <seg type="verse" id="b.2PE.2.4">
      <s id="b.2PE.2.4.1">O bi malaikat ma dorou lo iqomaka o Gikimoi wasisa, ena gena waumo de wabui kagena o naraka gena o busune iluluku-luku de qapopuputuka, ma ngale gena itamaha sidago ma wange yaado done asa manga dorou ma sopo wafanggali de o dorou.</s>
     </seg>
     <seg type="verse" id="b.2PE.2.5">
      <s id="b.2PE.2.5.1">Komagena lo o bi nyawa iqoqoma-qomaka Una wasisaka, ena gena de o nguuhi ilalamo moi waaka sidago idadi o taufani, ma ngale o bi nyawa o duniaka yodupa yaaka o bi moi-moi Una wodudupawa gena, yangodu wasisa so isoneka.</s>
      <s id="b.2PE.2.5.2">Ka cawali una magena o Nuh, o nabi moi o Gikimoi Awi demo wosingongangasu, de o nyawa yatumudingili wasisalamati, sababu o Nuh gena awi sininga itiai Unaka.</s>
     </seg>
     <seg type="verse" id="b.2PE.2.6">
      <s id="b.2PE.2.6.1">Komagena lo o bi kota o Sodom de o Gomora lo Una wasisa kali, ena gena wafanggali de o dorou sidago watupu so idadi lo o gaapoka, magena maro o sitiari moi o nyawa nagoona la yodupa yaaka o bi moi-moi Una wodudupawa.</s>
     </seg>
     <seg type="verse" id="b.2PE.2.8">
      <s id="b.2PE.2.8.1">De lo to ona manga sidongirabaka lo kanaga o Lot wogoge, una awi sininga itiai o Gikimoika.</s>
      <s id="b.2PE.2.8.2">O wange isigeto-geto una foloisi wopeleso, sababu una wogiise de lo wakelelo o nyawa o nyafusu ma dorou yaaka sidago ona o bobita moi lo yosigise kawa.</s>
      <s id="b.2PE.2.8.3">So o Gikimoi asa una o Lot o sangisara magenano wisisupu.</s>
     </seg>
     <seg type="verse" id="b.2PE.2.9">
      <s id="b.2PE.2.9.1">Sababu o Jou waaka komagena, so ngini aku nianako igogou-gogou Una gena ka waaku nakoso o nyawa yodupa yaaka o bi moi-moi maro Una wodudupa gena, o sangisara ma rabaka lo wasisupu, de nakoso o nyawa yodupawa yaaka o bi moi-moi maro Una wodudupa gena, wabui ma ngale yodamaha ma wange yaado done manga dorou ma sopo wafanggali de o dorou.</s>
     </seg>
     <seg type="verse" id="b.2PE.2.10">
      <s id="b.2PE.2.10.1">Ona yabui ma ngale yafanggali de o dorou ma boboloi ona magena ka cawali yosininga manga rohe ma dupa masirete, ena gena manga nyafusu ma dorou yamote so manga sininga qafaja de lo o nyawa yangodu ipopareta gena yasiceke.</s>
      <s id="b.2PE.2.10.2">O guru ikokulai ona magena imacaralamo ifoloi de ibarani so ipopareta o sorogaka gena yasibicara qatorou.</s>
     </seg>
     <seg type="verse" id="b.2PE.2.11">
      <s id="b.2PE.2.11.1">Ena momongo, ngaroko o bi malaikat lo ifoloisi ikuasa, duma nakoso o Jou Awi simaka gena, ma ngale o guru ikokulai gena yakalakiwa de manga dorou lo isibicarawa.</s>
     </seg>
     <seg type="verse" id="b.2PE.2.12">
      <s id="b.2PE.2.12.1">Igogou, o bi guru ikokulai manena gena ngaroko o bi moi-moi kanaga ona yanako waasi, duma magena yasibicara qatorou.</s>
      <s id="b.2PE.2.12.2">Ona magena o Gikimoi asa wasisa maro o haiwani, so yanakowa kanaga isibuo ma ngale asa yatago de yaoqo.</s>
     </seg>
     <seg type="verse" id="b.2PE.2.13">
      <s id="b.2PE.2.13.1">Ena gena, ona yodupa yaaka o bi moi-moi kia bato wodudupawa, so manga dorou gena Una asa wafanggali de o dorou.</s>
      <s id="b.2PE.2.13.2">De ona lo yodupa ngaroko o wange itotiai, duma yorarame de ikalala poli so ona manga maqe gena ifoloisi ilamo.</s>
      <s id="b.2PE.2.13.3">Ena gena, ma orasi ngini o gogobu nia dolomu ma oqo ilalamo ma rabaka, de ona ka manga rohe ma nyafusu masirete yamote de yaaka, sidago lo ma ngale ona magena ngini lo nimaqe de nia ronga ma dorou o nyawa yogaka.</s>
     </seg>
     <seg type="verse" id="b.2PE.2.14">
      <s id="b.2PE.2.14.1">De ona o dorou yaaka imatero maro to ona manga ake de manga nao.</s>
      <s id="b.2PE.2.14.2">Ona nakoso kanaga o ngopeqeka ma somoa bato imikelelo de imakajai-jai iminyafusu qatorou, de nako o nyawa kanaga manga piricaya qaputuru waasi gena yasihaga.</s>
      <s id="b.2PE.2.14.3">De kanaga lo nakoso o pipi gena ona ifoloisi yodesere.</s>
      <s id="b.2PE.2.14.4">Ilaha!</s>
      <s id="b.2PE.2.14.5">Ona magena igogou yakutuku de asa yabodito.</s>
     </seg>
     <seg type="verse" id="b.2PE.2.15">
      <s id="b.2PE.2.15.1">Ma ngeko idodooha la ngone aku o dodoto itotiai pamote, de ona magena yaholu de yopiricaya kawa.</s>
      <s id="b.2PE.2.15.2">Yaaka de yamote maro iqoqoma o Beor ma ngopa o Bileam awi manara gena o dorou waaaka, la o pipi wamake sababu magena wodesere.</s>
     </seg>
     <seg type="verse" id="b.2PE.2.16">
      <s id="b.2PE.2.16.1">Awi gogoho itiaiwa komagena, so o Gikimoi bilasu una wisisala de wisidapano.</s>
      <s id="b.2PE.2.16.2">Ena gena, una awi keledai ngaroko o haiwani moi, duma o Gikimoi maenaka wahike o cawaro ma ngale yaaku ibicara maro o nyawa, de maena aku o Bileam awi dorou isidapano de iwisimahawa awi manara ifufuma magena upa he waaka kali.</s>
     </seg>
     <seg type="verse" id="b.2PE.2.17">
      <s id="b.2PE.2.17.1">O guru ikokulai ona magena ngaroko itemo manga dodoto yadoto ma ngale o nyawa gena yanako idodooha aku ipiricaya de lo yaaka itiai maro o Gikimoi wodudupa, duma igogou komagenawa.</s>
      <s id="b.2PE.2.17.2">Kanaga maro o bi ake ma jobubu, duma ma ake lo ihiwa, de lo maro o bi lobi qataroka, duma o paro qasosihilo yaahoka so imuurawa.</s>
      <s id="b.2PE.2.17.3">We!</s>
      <s id="b.2PE.2.17.4">Imaakaka maro komagena, so ma ngale ona magena manga riho kanaga o Gikimoi wosidailako lo qaboloka, ena gena o naraka qapopuputuka.</s>
     </seg>
     <seg type="verse" id="b.2PE.2.18">
      <s id="b.2PE.2.18.1">Ona gena de manga bicara ma faida ihihiwa ma ngale manga manara masirete gena imasicaralamo, la yabaja o nyawa nagoona kangano asa o dorou yapalako gena yaaka kawa maro manga dodiao manga gogoho qatotorou.</s>
      <s id="b.2PE.2.18.2">Ena gena, yasibaja la yaaka o nyafusu ma dorou maro to ona manga ake de manga nao.</s>
     </seg>
     <seg type="verse" id="b.2PE.2.19">
      <s id="b.2PE.2.19.1">Itemo, "Nakoso to ngomi mia dodoto gena ngini niamote, de igogou ngini asa o Gikimoi Awi bobitano nipalakoka sidago lo o bi kia naga niodudupa gena he qangodu aku niaaka."</s>
      <s id="b.2PE.2.19.2">Ngaroko manga demo komagena, duma ona masirete maro o gilalo, sababu o nyafusu ma dorou gena kanaga o nyawa ma Kristus wihoholu yodupa yaaka so yaparetaka.</s>
      <s id="b.2PE.2.19.3">Gena maro o nyawa moi la kanaga awi lawangi iwisituraka, so wodadi manga gilalo moi bilasu o manara qatotubuso waaka, sababu una magena ona iwiparetaka.</s>
     </seg>
     <seg type="verse" id="b.2PE.2.20">
      <s id="b.2PE.2.20.1">Komagena ngaroko ona iqoqomaka nanga Jou Yesus Kristus igogou iwinakoka so o dunia ma bi nyawa manga dorouno Una wapalakoka, duma ona magegena o dorou gena he yapiliku kali sidago lo o dorou magena ka yaparetasi.</s>
      <s id="b.2PE.2.20.2">Komagena so ma ngale ona magena o dorou yapopiliku, kodo, ma duuruka gena kanaga foloisi qatubuso onaka dede iqoqomaka, ma orasi ona nanga Jou Yesus Kristus iwipiricaya waasi.</s>
     </seg>
     <seg type="verse" id="b.2PE.2.21">
      <s id="b.2PE.2.21.1">Lebelaha o nyawa ona magena yanakowa ma ngeko idodooha ngone nanga sininga itotiai aku pamake.</s>
      <s id="b.2PE.2.21.2">Sababu ngaroko ona magena yanako iqomaka, duma o orasi manena ona yopiricaya kawa de lo o bobita yaholu ngaroko o Gikimoi Awi sosulo-sosulo isingangasuka.</s>
     </seg>
     <seg type="verse" id="b.2PE.2.22">
      <s id="b.2PE.2.22.1">Kanaga o ade-ade moi gena itemo, "O kaso ngaroko imangunaka, duma ma nguna magena yodupa yaoqo kali, de lo o titi ngaroko imaosika, duma yodupa itagi o pepekeku so imagawa kali."</s>
      <s id="b.2PE.2.22.2">O ade-ade magena igogou imaketero de o guru ona magena, sababu iqoqoma o dorou yododongosaka de yogiliho kali.</s>
     </seg>
    </div>
    <div type="chapter" id="b.2PE.3">
     <seg type="verse" id="b.2PE.3.1">
      <s id="b.2PE.3.1.1">Ai dodiao tinidododara, manena ai surati ma sinotoka tinidelefo nginika.</s>
      <s id="b.2PE.3.1.2">O surati ngai sinoto magena ngohi talefo nginika, la ma ngale tinisigaro la ngini asa de nia sininga ibobolowo o dodoto itotiai gena niososininga.</s>
     </seg>
     <seg type="verse" id="b.2PE.3.2">
      <s id="b.2PE.3.2.1">Komagena la ma ngale tanu nanga Jou Awi demo niososininga, kiaka Awi nabi-nabi iqoqoma gena isingangasuka de lo nanga Jou, Una nanga dorouno wonapopalakoka, magena to Una Awi sulo, de ngomi Awi rasul-rasul lo womisulo misingangasu nginika.</s>
     </seg>
     <seg type="verse" id="b.2PE.3.3">
      <s id="b.2PE.3.3.1">De o kia naga foloi ilamo so ngini bilasu niososininga, ena gena ma orasi he yadangade yaado ma Kristus wahino kali de o nyawa asa kanaga la manga nyafusu ma dorou o kia bato magena yaaka.</s>
      <s id="b.2PE.3.3.2">Ona magena lo asa yahino de ngini inigagaka de inisiihe,</s>
     </seg>
     <seg type="verse" id="b.2PE.3.4">
      <s id="b.2PE.3.4.1">de ma ngale nanga Jou gena itemo, "Ce!</s>
      <s id="b.2PE.3.4.2">Ngaroko Una wojaji done asa wahino kali, duma Una gena he wahino kawa, so magena miopiricayawa.</s>
      <s id="b.2PE.3.4.3">Sababu nanga baba de nanga ete isone qaboloka sidago o orasi manena de o bi moi-moi qangodu o dunia ma qokuka itagali waasi.</s>
      <s id="b.2PE.3.4.4">Igogou, ma orasi o dunia wosidadika sidago lo o orasi manena gena o bi moi-moi qangodu ka imatero."</s>
     </seg>
     <seg type="verse" id="b.2PE.3.5">
      <s id="b.2PE.3.5.1">Ona itemo komagena, sababu manga ngale manga sininga ma rabaka gena ona iholu yosininga qadoohaso iqoqomaka o Gikimoi wosulo so o bi moi-moi o dipaka imaaka, de lo o ake de o tona asa imaritinga so o tona idadi de ibao.</s>
     </seg>
     <seg type="verse" id="b.2PE.3.6">
      <s id="b.2PE.3.6.1">De Una lo wosuloka so o nguuhi ilalamo moi idadi sidago lo itaufani de o bi moi-moi iooho o duniaka o orasi magena asa isisaka.</s>
     </seg>
     <seg type="verse" id="b.2PE.3.7">
      <s id="b.2PE.3.7.1">De lo ma ngale o dipa de o dunia o orasi manenaka Una wosulo kali so magena watingaka de wodamaha sidago ma wange yaadoka, la nakoso o nyawa yodupa yaaka o bi moi-moi Una wodudupawa, ona magena done manga dorou ma sopo wafanggali de o dorou.</s>
      <s id="b.2PE.3.7.2">O orasi magenaka de asa o dipa de o dunia manena wosibodito de o uku la ma ngale o bi nyawa ma dorou gena wasisa.</s>
     </seg>
     <seg type="verse" id="b.2PE.3.8">
      <s id="b.2PE.3.8.1">Ai dodiao tinidododara, tanu ngini gena upa lo niawosa nakoso o Jou Gikimoika gena, kanaga o wange moi eko o taungu cala moi gena ka imaketero.</s>
     </seg>
     <seg type="verse" id="b.2PE.3.9">
      <s id="b.2PE.3.9.1">So upa nitemo sababu o Jou Yesus Kristus wahino waasi ma sinotoka, nagala o Jou Gikimoi wisimaha waasi de wosidatusi Awi jaji gena wosiganapu.</s>
      <s id="b.2PE.3.9.2">Ngaroko kanaga o nyawa itemo komagena, duma ngini bilasu nianako cawali to Una Awi sabari nginika so Awi jaji gena wosiganapu waasi.</s>
      <s id="b.2PE.3.9.3">Upa lo o nyawa moi bilasu isisa, duma wodupa o nyawa yangodu manga dorouno imatoba de imatoduba kasi.</s>
     </seg>
     <seg type="verse" id="b.2PE.3.10">
      <s id="b.2PE.3.10.1">Ngaroko Awi sabari komagena, duma igogou wahino gena maro o nyawa moi wototosi o putu itotongirabaka so ka inasitodokano, komagena lo ma wange wositotatapuka o Jou Yesus Kristus wahino kali gena ma orasi yaado, ma ngale o nyawa manga dorou wafanggali de o dorou.</s>
      <s id="b.2PE.3.10.2">De o wange magenaka o dipaka done asa o kuguru ilalamo poise, de o bi moi-moi o dipaka asa isisa, de o bi moi-moi o kia bato gena qangodu-ngodu asa yatupu de yabodito, de lo o dunia manena de ma raba moi-moi yaaakaka lo qangodu asa de o uku isitupu la isisa.</s>
     </seg>
     <seg type="verse" id="b.2PE.3.11">
      <s id="b.2PE.3.11.1">Ma sababu o bi moi-moi qangodu magena igogou done isisa, so ngohi tongongano ngini bilasu nileleani nikaeli o Gikimoika de niodupa niaaka o bi moi-moi Una wodudupa bai!</s>
     </seg>
     <seg type="verse" id="b.2PE.3.12">
      <s id="b.2PE.3.12.1">Bilasu niaaka komagena, nakoso de nia ngongano ilalamo la niodamaha ma wange Una wositatapuka o Jou Yesus Kristus wahino kali, gena ma orasi yaado.</s>
      <s id="b.2PE.3.12.2">Sababu o wange magegenaka o dipa asa yatupu so o bi moi-moi kagena yosibodito, de komagena lo o bi moi-moi o kia bato gena qangodu-ngodu asa yatupu sidago lo iuhi.</s>
     </seg>
     <seg type="verse" id="b.2PE.3.13">
      <s id="b.2PE.3.13.1">Ngaroko komagena, duma ngone aku pongongano gena igogou done kanaga o dipa qamomuane de lo o dunia qamomuane maro o Gikimoi wojajika, kagena ma rabaka o nyawa la manga sininga itotiai gena aku yogoge.</s>
     </seg>
     <seg type="verse" id="b.2PE.3.14">
      <s id="b.2PE.3.14.1">Ai dodiao tinidododara, ma sababu o bi moi-moi magegena ngini niodamahasi, so ngohi tongongano bilasu nikaeli la asa niodupa niaaka de niamote o bi moi-moi o kia o Gikimoi wodudupa, ma ngale ma wange magena yaado done Una aku wotemo ngini moi-moika, "Ngona manena ani dorou iqoqoma gena moi lo ihiwa de lo tonisisala kawa, so igogou aku pomatekerimoi."</s>
     </seg>
     <seg type="verse" id="b.2PE.3.15">
      <s id="b.2PE.3.15.1">De lo bilasu ngini niosininga nanga Jou wosabari, sababu wodupa o nyawa manga dorouno wasisalamati, so upa he o nyawa moi lo wafanggali de o dorou de wabodito.</s>
      <s id="b.2PE.3.15.2">Komagena lo nanga dodiao moi powidododara, o Paulus, una magena lo wolefo nginika, sababu magena o Gikimoi wisingangasu so una lo wanako.</s>
     </seg>
     <seg type="verse" id="b.2PE.3.16">
      <s id="b.2PE.3.16.1">Awi surati qangodu kanaga ma rabaka lo walefo o dodoto imatero maro tinidodedemo iqomaka.</s>
      <s id="b.2PE.3.16.2">Kanaga awi dodoto muruo naga lo isusa posihoda.</s>
      <s id="b.2PE.3.16.3">O dodoto magena o nyawa nakoso imadoto waasi de manga piricaya qaputuruwa, ona magena yatagali so yadoto isasala, maro o Gikimoi Awi Jaji ma Buku ma raba gena ma binuka lo yatagali.</s>
      <s id="b.2PE.3.16.4">Sababu manga sininga komagena so ona magena done asa yasisa.</s>
     </seg>
     <seg type="verse" id="b.2PE.3.17">
      <s id="b.2PE.3.17.1">Ai dodiao tinidododara, komagena tinisitiari qaboloka.</s>
      <s id="b.2PE.3.17.2">So ngohi tongongano bilasu ngini gena nimajaga nimasidodiahi.</s>
      <s id="b.2PE.3.17.3">Upa sidago o guru ikokulai manga dodoto gena niopiricaya de o ngeko isasala niamote sidago lo nitura so o dodoto itotiai gena niopiricaya qaputuru kawa.</s>
     </seg>
     <seg type="verse" id="b.2PE.3.18">
      <s id="b.2PE.3.18.1">Duma tanu ngini magegena aku nianako ifoloi o Yesus Kristus, gena nanga Jou de nanga dorouno wonasisosalamati, Una magena winidogo qabolo o loha ifoloi ilamo la Una lo foloisi niwinako.</s>
      <s id="b.2PE.3.18.2">Jou, igogou Ngona gena foloi nolamo ka sidutu ikakali.</s>
      <s id="b.2PE.3.18.3">Amin.</s>
      <s id="b.2PE.3.18.4">Ngohi Petrus</s>
     </seg>
    </div>
   </div>
   <div type="book" id="b.1JO">
    <div type="chapter" id="b.1JO.1">
     <seg type="verse" id="b.1JO.1.1">
      <s id="b.1JO.1.1.1">Ngini ningodu o Gikimoi ma Ngopa niwipipiricaya.</s>
      <s id="b.1JO.1.1.2">Ngohi o surati moi manena tolefo nginika, ma ngale o Yesus Una ma orasi o bi moi-moi qangodu manena ioho waasi, de Una magena he kanaga wooho woqomaka.</s>
      <s id="b.1JO.1.1.3">De Una magena wooho ka sidutu ikakali de Una magena lo o habari qaloloha.</s>
      <s id="b.1JO.1.1.4">Una magena ngomi masirete miwigiiseka de miwikokeleloka de mia gia lo miwisipaqaka.</s>
     </seg>
     <seg type="verse" id="b.1JO.1.2">
      <s id="b.1JO.1.2.1">Nako Una gena, o Baba Gikimoi asa womisimane ngomika so ngomi Una miwikeleloka.</s>
      <s id="b.1JO.1.2.2">De komagena so ngomi asa miwinakoka sidago ngomi lo minisingangasu nginika.</s>
      <s id="b.1JO.1.2.3">Minisingangasu Una miwikokeleloka gena, igogou Una magena asa wooho ka sidutu ikakali.</s>
      <s id="b.1JO.1.2.4">Komagena Una magena kanaga de o Baba de o Baba masirete womisimane ngomika.</s>
     </seg>
     <seg type="verse" id="b.1JO.1.3">
      <s id="b.1JO.1.3.1">Ma ngale Una miwikokeleloka de miwigogiiseka gena, ngomi lo asa minisingangasu nginika, la ma ngale ngini de ngomi lo aku pomatekerimoi.</s>
      <s id="b.1JO.1.3.2">De igogou-gogou komagena ngone de lo o Baba de Awi Ngopa o Yesus Kristus pomatekerimoika.</s>
     </seg>
     <seg type="verse" id="b.1JO.1.4">
      <s id="b.1JO.1.4.1">O bi moi-moi magegena ngomi milefo nginika, la ma ngale ngomi dede ngini igogou pomore de nanga nalika.</s>
     </seg>
     <seg type="verse" id="b.1JO.1.5">
      <s id="b.1JO.1.5.1">Ma Kristus Awi demo mioiseka de lo minisingangasu nginika gena, maro ma duuruka magenena: O Gikimoi Una Awi sininga ma rabaka gena o dorou moi lo ihiwa, maro o nita so kanaga o bubutu lo ihiwaka.</s>
     </seg>
     <seg type="verse" id="b.1JO.1.6">
      <s id="b.1JO.1.6.1">So nakoso ngone la kanaga nanga sininga ma rabaka o Gikimoi powinakowa so o dorou podupa paakasi, upa sidago ngone lo potemo, "Ngohi dede o Gikimoi gena mimarimoika."</s>
      <s id="b.1JO.1.6.2">Nako komagena, de ngone ka powisihaga de lo paakawa Una Awi dodoto itotiai.</s>
      <s id="b.1JO.1.6.3">Gena imatero bato o bubutu ma rabaka pogogesi.</s>
     </seg>
     <seg type="verse" id="b.1JO.1.7">
      <s id="b.1JO.1.7.1">Duma maro Una Awi siningaka o dorou moi lo ihiwa, komagena lo ngone, nakoso ngone nanga sininga ma rabaka Una ka powinakosi so o moi-moi o kia itotiai gena igogou podupa paaka.</s>
      <s id="b.1JO.1.7.2">Magena maro o nita ma rabaka pogoge.</s>
      <s id="b.1JO.1.7.3">De nakoso paaka komagenaka, ngomi de ngini aku pomatekerimoi de lo ma ngale nanga dorou so ma Ngopa, o Yesus, wodupa wosone ma ngale o Gikimoi ngone nanga dorou ma rabano asa wonasisupu, so ngone gena nanga sala ihiwaka.</s>
     </seg>
     <seg type="verse" id="b.1JO.1.8">
      <s id="b.1JO.1.8.1">De lo nakoso ngone potemo, "Ngohi ai sininga ma rabaka o dorou moi lo ihiwa," de ngone masirete gena pomakulai de lo poholu paaka o Gikimoi Awi dodoto itotiai.</s>
     </seg>
     <seg type="verse" id="b.1JO.1.9">
      <s id="b.1JO.1.9.1">Duma nakoso ma ngale ngone la nanga dorou magena igogou de pomamangaku Unaka, de Una asa wonasiapongu de nanga dorou ma rabano wonasisupu so ngone nanga sala lo ihiwaka.</s>
      <s id="b.1JO.1.9.2">Sababu o Gikimoi Una o moi-moi o kia itotiai gena igogou waaka, so Awi jaji ngoneka lo bilasu waaka.</s>
     </seg>
     <seg type="verse" id="b.1JO.1.10">
      <s id="b.1JO.1.10.1">Ngini gena maro ai ngopa-ngopa tosiboboso.</s>
      <s id="b.1JO.1.10.2">O Gikimoi wotemoka o bi nyawa yangodu gena de manga dorouka.</s>
      <s id="b.1JO.1.10.3">So upa sidago ngone potemo, "Ngohi gena ma moi waasi o dorou taaka."</s>
      <s id="b.1JO.1.10.4">Sababu nako potemo komagena, de ngone aku lo potemo Una gena witodamato de Awi demo gena nanga sininga ma rabaka lo ihiwa.</s>
     </seg>
    </div>
    <div type="chapter" id="b.1JO.2">
     <seg type="verse" id="b.1JO.2.1">
      <s id="b.1JO.2.1.1">So o bi moi-moi iqomaka gena o orasi manena ngohi tolefo kali nginika, la tinisulo tanu upa he o dorou niaaka.</s>
      <s id="b.1JO.2.1.2">Duma hika idodooha, nakoso kanaga nginika de o nyawa nagoona o dorou gena niaakaka.</s>
      <s id="b.1JO.2.1.3">De kanaga ngoneka cawali o nyawa moi de ka ma ngale ngone Una magena asa wogolo o Baba Gikimoika, o nyawa Una magena o Yesus Kristus gena Awi sininga itotiai.</s>
     </seg>
     <seg type="verse" id="b.1JO.2.2">
      <s id="b.1JO.2.2.1">Komagena lo ma Kristus Una wodupa wosone ma ngale ngone nanga dorou, so o Gikimoi gena he wonasisala kawa, maro iqoqoma o haiwani lo yatola ma ngale Una gena he wasisala kawa.</s>
      <s id="b.1JO.2.2.2">De upa ka to ngone nanga dorou, duma o bi nyawa yangodu manga dorou lo aku he wasisala kawa.</s>
     </seg>
     <seg type="verse" id="b.1JO.2.3">
      <s id="b.1JO.2.3.1">Nakoso ngone gena, o bi moi-moi o kia naga o Gikimoi wosusulo gena podupa paaka, de magena igogou aku powinako Una.</s>
     </seg>
     <seg type="verse" id="b.1JO.2.4">
      <s id="b.1JO.2.4.1">Sababu nakoso o nyawa nagoona la kanaga yotemo, "Ngohi manena o Gikimoi towinakoka," duma o orasi magena de o bi moi-moi o kia naga Una wosusulo gena yoholu yaaka, ona magena yatodamatoko.</s>
      <s id="b.1JO.2.4.2">So komagena lo igogou yaholu Una Awi dodoto itotiai gena yopiricaya.</s>
     </seg>
     <seg type="verse" id="b.1JO.2.5">
      <s id="b.1JO.2.5.1">Duma nakoso o nyawa nagoona la kanaga o bi moi-moi Una wosusulo gena yodupa yaaka, ona magena manga dodara o Gikimoika gena ma kuranig moi lo ihiwa.</s>
      <s id="b.1JO.2.5.2">Komagena so ngone aku panako itiai ngone de Una pomatekerimoika.</s>
     </seg>
     <seg type="verse" id="b.1JO.2.6">
      <s id="b.1JO.2.6.1">So nakoso o nyawa nagoona la kanaga yotemo, "Ngohi de o Gikimoi mia rimoi gena itoguwa," de ona magena bilasu manga manara ma rabaka, o bi moi-moi yaaka gena, imatero maro o kia o bi moi-moi o Yesus Awi manara.</s>
     </seg>
     <seg type="verse" id="b.1JO.2.7">
      <s id="b.1JO.2.7.1">Ai dodiao tinidododara, o kia kanaga isuloka, ena gena bilasu nanga dodiao padodara so ngohi tinidelefo kali nginika, manena upa nitemo o hali qamomuane moi.</s>
      <s id="b.1JO.2.7.2">Duma manena maro o hali moi itetekaka, sababu manena maro o kia naga ngini niopiricaya iqomaka, ena gena o habari qaloloha niise qaboloka.</s>
     </seg>
     <seg type="verse" id="b.1JO.2.8">
      <s id="b.1JO.2.8.1">Duma o kia kanaga isuloka gena ngohi tinidelefo nginika, magena lo o hali qamomuane moi.</s>
      <s id="b.1JO.2.8.2">Sababu magena aku panako ma ngale ngone so ma Kristus wisangisara qaboloka, de ngini nia manara ma dorou iqoqomaka gena niodongosaka, de o orasi manena nimatekedodara moi de moika.</s>
      <s id="b.1JO.2.8.3">Magena maro o bubutu so ipasaka, de o orasi manena o nita ma siwa itotiai inidisiwa qaboloka.</s>
     </seg>
     <seg type="verse" id="b.1JO.2.9">
      <s id="b.1JO.2.9.1">Nakoso o nyawa la kanaga yotemo, "Ngohi manena o moi-moi o kia itotiai gena todupa taaka, maro o nita ma rabaka togoge," duma ma orasi magena yaduhudu manga dodiao moi ipipiricayaka, ona magena o dorou yodupa yaakasi maro ka o bubutu ma rabaka yogogesi.</s>
     </seg>
     <seg type="verse" id="b.1JO.2.10">
      <s id="b.1JO.2.10.1">So nakoso o nyawa la kanaga de yadodara manga dodiao ipipiricayaka, de ona magena o moi-moi o kia itotiai gena yodupa yaaka, so maro ka o nita ma rabaka yogoge.</s>
      <s id="b.1JO.2.10.2">De lo manga sininga ma rabaka o dorou moi lo asa ihiwa, so yomasitiari qaloha la o nyawa ma somoa lo upa o dorouku yasitura.</s>
      <s id="b.1JO.2.10.3">So ngini gena bilasu nia dodiao ipipiricaya niadodara.</s>
     </seg>
     <seg type="verse" id="b.1JO.2.11">
      <s id="b.1JO.2.11.1">Duma o nyawa nagoona nakoso manga dodiao moi ipipiricayaka yaduhudu, ona magena o nyawa ma dorou de ka yodupasi o bubutu ma rabaka yogoge.</s>
      <s id="b.1JO.2.11.2">Komagena so o dorou yodupa yaaka de lo igogou o Gikimoi iwinakowa, imatero maro yooho o bubutu ma rabaka so yomasigelelo kawa.</s>
      <s id="b.1JO.2.11.3">So yomanakowa ma duuru de o narakaku yaumo.</s>
     </seg>
     <seg type="verse" id="b.1JO.2.12">
      <s id="b.1JO.2.12.1">Ngini maro ai ngopa-ngopa tososininga, sababu igogou ma Kristus wosoneka de o Gikimoi asa nia dorou wosiaponguka, so ngohi o orasi manena nginika asa tinidelefo kali.</s>
     </seg>
     <seg type="verse" id="b.1JO.2.13">
      <s id="b.1JO.2.13.1">Ngini baba-babaka, ngohi asa o orasi manena tolefo kali, sababu ma Kristus o orasi ma nonomasi wooho sidago o orasi manena, Una magena ngini igogou niwinakoka.</s>
      <s id="b.1JO.2.13.2">Ngini o bi gohiduuruka, ngohi asa o orasi manena tolefo kali, sababu o Iblis una magena ngini niwidusuka.</s>
     </seg>
     <seg type="verse" id="b.1JO.2.14">
      <s id="b.1JO.2.14.1">Ngini maro ai kusi-kusi tososininga gena ngohi tolefo ngini kali, sababu o Gikimoi ngini gena igogou niwinakoka.</s>
      <s id="b.1JO.2.14.2">Baba-babaka tolefo kali, sababu ma Kristus o orasi ma nonomasi wooho sidago o orasi manena, Una magena ngini igogou niwinakoka.</s>
      <s id="b.1JO.2.14.3">O bi gohiduuruka tolefo kali, sababu nia sininga ma rabaka qaputuru, so o Gikimoi Awi demo nisigise nikaeli sidago o Iblis lo aku niodusuka.</s>
     </seg>
     <seg type="verse" id="b.1JO.2.16">
      <s id="b.1JO.2.16.1">Kanaga o bi nyawa o Gikimoi iwihoholu eko o dunia ma bi moi-moi ona yonyanyafusu gena, upa lo ngini niodupa.</s>
      <s id="b.1JO.2.16.2">Magena maro o nyafusu ma dorou nanga sininga ma rabano ibao, eko o kia naga moi pakokelelo de ponyafusu, eko lo ma ngale de nanga arata so ngone pomacaralamo.</s>
      <s id="b.1JO.2.16.3">Nakoso o bi moi-moi magena la niodupaka, de o Gikimoi gena ngini asa niwidodara kawa.</s>
      <s id="b.1JO.2.16.4">Sababu o bi moi-moi o duniaka magena upa nitemo ma sihino o Baba Gikimoino, magena qasowo.</s>
      <s id="b.1JO.2.16.5">Duma ma sihino gena o bi nyawa Una iwihoholuno.</s>
     </seg>
     <seg type="verse" id="b.1JO.2.17">
      <s id="b.1JO.2.17.1">O orasi manena o bi nyawa ona magena de o dunia ma bi moi-moi yonyanyafusu qangodu asa isisa, duma o nyawa la kanaga o moi-moi o Gikimoi wodudupa gena yodupa yaaka, ona magena asa manga oho isisawa duma iooho ka sidutu ikakali.</s>
     </seg>
     <seg type="verse" id="b.1JO.2.18">
      <s id="b.1JO.2.18.1">Ai ngopa-ngopa tososininga, o orasi ma dodogu he idumuka.</s>
      <s id="b.1JO.2.18.2">Sababu ngini niise qaboloka, igogou-gogou o nyawa ma Kristus wihoholu ona magena asa yahino.</s>
      <s id="b.1JO.2.18.3">De o orasi manena kanaga o nyawa yadadala lo ma Kristus wiholuka.</s>
      <s id="b.1JO.2.18.4">O nonako komagena idadi, so ngone asa panakoka o orasi ma dodogu igogou he idumuka.</s>
     </seg>
     <seg type="verse" id="b.1JO.2.19">
      <s id="b.1JO.2.19.1">O nyawa ma Kristus wihoholu gena, ngaroko iqomaka dede ngone pomatekekomote, duma ona magena de ngone la o gogobu ka ka moi gena hiwa, sidago ona itagi so ngone inatinga de inadongosaka.</s>
      <s id="b.1JO.2.19.2">Nakoso ona de ngone la igogou o gogobu ka ka moi, de ona bilasu igoge dede ngone.</s>
      <s id="b.1JO.2.19.3">Duma ona gena ngone inadongosaka, la ma ngale o nyawa yangodu aku yanako ona magena o nyawa moi lo upa imasicapu dede ngone o gogobu moi.</s>
     </seg>
     <seg type="verse" id="b.1JO.2.20">
      <s id="b.1JO.2.20.1">Ngini ningodu o kia naga ikokulai de o kia naga itetero gena aku nianako, sababu ngini ma Kristus niwipiricayaka so o Gurumi Qatetebi ma kuasa gena niamake qaboloka.</s>
     </seg>
     <seg type="verse" id="b.1JO.2.21">
      <s id="b.1JO.2.21.1">Tanu ngini nianako ma diai o surati manena tolefo nginika, upa nitemo ngini o Gikimoi Awi dodoto itotiai gena nianako waasi.</s>
      <s id="b.1JO.2.21.2">Duma ngohi tolefo sababu ngini gena nianakoka Una Awi dodoto itetero de lo nianakoka o dodoto ikokulai gena ma moi waasi ma sihino o dodoto itotiaino.</s>
     </seg>
     <seg type="verse" id="b.1JO.2.22">
      <s id="b.1JO.2.22.1">O nyawa la kanaga itemo o Yesus gena wisowo o Gikimoi Awi Salamati ma Kolano, ona magena manga damatoko foloisi ilamo.</s>
      <s id="b.1JO.2.22.2">O nyawa maro komagena igogou ma Kristus iwilawangi de lo yoholu iwinako o Baba Gikimoi de ma Ngopa.</s>
     </seg>
     <seg type="verse" id="b.1JO.2.23">
      <s id="b.1JO.2.23.1">Nakoso o nyawa la kanaga yomanosu o Baba ma Ngopaka gena, ona dede o Baba lo imarimoiwa.</s>
      <s id="b.1JO.2.23.2">Duma nakoso o nyawa la kanaga o Baba ma Ngopa lo iwiqehe qaloha gena, ona dede o Baba lo imarimoika.</s>
     </seg>
     <seg type="verse" id="b.1JO.2.24">
      <s id="b.1JO.2.24.1">Sababu magegena, bilasu ngini upa o dodoto itotiai gena nimatogu niaaka, o kia naga iqoqoma ngini niopiricayaka de lo niise qaboloka.</s>
      <s id="b.1JO.2.24.2">Sababu nakoso o dodoto itotiaika gena nimasigocoho nikaeli, de ngini, de o Baba Gikimoi, de lo ma Ngopaka asa nimatekerimoi qaputuru.</s>
     </seg>
     <seg type="verse" id="b.1JO.2.25">
      <s id="b.1JO.2.25.1">De kanaga ma Kristus masirete wonajajika done asa ngone pamake o oho ka sidutu ikakali.</s>
     </seg>
     <seg type="verse" id="b.1JO.2.26">
      <s id="b.1JO.2.26.1">O surati manena ngohi tolefo nginika gena kanaga o nyawa ona magena manga edekati qatorou ma ngale asa inikulai nginika.</s>
     </seg>
     <seg type="verse" id="b.1JO.2.27">
      <s id="b.1JO.2.27.1">Duma ngini gena ma Kristus o Gurumi Qatetebi winihikeka de to ngini nia sininga ma rabaka Awi Gurumi gena wogogeka, so ma ngale ngini gena upa he o nyawa lo inidoto.</s>
      <s id="b.1JO.2.27.2">Sababu Una Awi Gurumi magegena witiai de o gulai moi lo ihiwa, so o bi moi-moi o kia bilasu nianako gena qangodu asa winidoto nginika.</s>
      <s id="b.1JO.2.27.3">Komagena so ngohi tongongano o kia moi-moi Awi Gurumi winidoto iqomaka, magena ngini niaaka nikaeli la ngini de ma Kristus niarimoi gena qaputuru.</s>
     </seg>
     <seg type="verse" id="b.1JO.2.28">
      <s id="b.1JO.2.28.1">Komagena so, ai ngopa-ngopa tinisosininga, ngohi tongongano to ngini nia rimoi dede ma Kristus foloi qaputuru.</s>
      <s id="b.1JO.2.28.2">Nakoso paaka komagena, done ma orasi Una wahino kali o duniaka, de ngone asa powimake de nanga baranika de nanga maqe lo ihiwa.</s>
     </seg>
     <seg type="verse" id="b.1JO.2.29">
      <s id="b.1JO.2.29.1">Sababu ngini lo nianako o Gikimoi o orasi isigeto-geto o moi-moi itotiai gena wodupa waaka, so igogou nakoso o nyawa la kanaga o bi moi-moi itotiai gena yodupa yaaka, de igogou ona magegena to Una Awi ngopa-ngopaka.</s>
     </seg>
    </div>
    <div type="chapter" id="b.1JO.3">
     <seg type="verse" id="b.1JO.3.1">
      <s id="b.1JO.3.1.1">We!</s>
      <s id="b.1JO.3.1.2">O Baba Gikimoi to Una Awi dodara ngoneka, gena foloisi ilamo sidago lo wotemo ngone manena maro ka to Una Awi ngopa-ngopa masirete, so ngone manena gena igogou to Una Awi ngopa-ngopaka.</s>
      <s id="b.1JO.3.1.3">Duma ma ngale ngone Awi ngopa-ngopa kanaga o bi nyawa wihoholu ona magena yanakowa, sababu ona magena winako waasi.</s>
     </seg>
     <seg type="verse" id="b.1JO.3.2">
      <s id="b.1JO.3.2.1">Ai dodiao tinidododara, ngone ngaroko o orasi manena maro o Gikimoi Awi ngopa-ngopa, duma o orasi ma simaka de ngone manena gena podadi imatero maro o kia naga moi de inasikelelo waasi so posidodogu waasi.</s>
      <s id="b.1JO.3.2.2">Ngaroko komagena, duma ngone lo panako de pongongano ma orasi ma Kristus wahino kali, de ngone asa inasitero maro Una, sababu Una magena maro o kia naga moi gena done ngone aku powikelelo de powinako igogou.</s>
     </seg>
     <seg type="verse" id="b.1JO.3.3">
      <s id="b.1JO.3.3.1">So o nyawa yangodu nakoso to ona manga ngongano ma Kristuska qaputuru, de kanaga lo ona yojaga qaloha so manga sininga ma rabaka o dorou moi lo ihiwa.</s>
      <s id="b.1JO.3.3.2">De magena imatero maro to Una Awi sininga ma rabaka gena o dorou ihiwa.</s>
     </seg>
     <seg type="verse" id="b.1JO.3.4">
      <s id="b.1JO.3.4.1">Duma o nyawa nagoona la kanaga o dorou yodupaka yaakasi, de ona magena lo o Gikimoi Awi bobita yaholu, sababu o dorou podupa gena imatero de Una Awi bobita paholu.</s>
     </seg>
     <seg type="verse" id="b.1JO.3.5">
      <s id="b.1JO.3.5.1">De ngini nianakoka ma Kristus wahinoka la ma ngale o bi dorou moi-moi qangodu gena wasisaka, de lo nako Una gena Awi sininga ma rabaka o dorou moi lo ihiwa.</s>
     </seg>
     <seg type="verse" id="b.1JO.3.6">
      <s id="b.1JO.3.6.1">So nakoso o nyawa la kanaga ona dede Una imarimoi qaputuru so Awi dodoto itotiai ona yodupa yaaka yokaeli, de ona yangodu lo asa yodupa kawa o dorou yaaka.</s>
      <s id="b.1JO.3.6.2">Duma nakoso o nyawa la kanaga yodupa o dorou yaaka, de ona yangodu manga sininga ma rabaka ma moi waasi Una iwinako.</s>
     </seg>
     <seg type="verse" id="b.1JO.3.7">
      <s id="b.1JO.3.7.1">Komagena so, ai ngopa-ngopa tinisosininga, upa sidago kanaga ngini lo o nyawa nagoona bato inikulai so o dorou gena niodupa niaaka.</s>
      <s id="b.1JO.3.7.2">Nakoso o nyawa la kanaga o bi moi-moi o kia itotiai gena yodupa yaaka, ona magena manga sininga itiai imatero maro ma Kristus lo Awi sininga itiai.</s>
     </seg>
     <seg type="verse" id="b.1JO.3.8">
      <s id="b.1JO.3.8.1">Duma nakoso o nyawa la kanaga o dorou yodupa yaakasi, de ona magena o Iblis ma dupa gena yamoteka.</s>
      <s id="b.1JO.3.8.2">Sababu o orasi ma nonoma kasi sidago o orasi manena de o Iblis o dorou gena wodupa waaka.</s>
      <s id="b.1JO.3.8.3">O Gikimoi ma Ngopa wahinoka ma ngale o Iblis ma manara wasisa.</s>
     </seg>
     <seg type="verse" id="b.1JO.3.9">
      <s id="b.1JO.3.9.1">So o nyawa nagoona nakoso igogou o Gikimoi Awi ngopaka, de ona yangodu o dorou gena he yodupa kawa yaaka.</s>
      <s id="b.1JO.3.9.2">Sababu o Gikimoi masirete Awi oho de Awi gogoho kanaga ioho qaputuru to ona manga sininga ma rabaka.</s>
      <s id="b.1JO.3.9.3">Ma ngale magegena ona o dorou yodupa kawa yaaka, sababu ona magena ka to Una Awi ngopa-ngopa.</s>
     </seg>
     <seg type="verse" id="b.1JO.3.10">
      <s id="b.1JO.3.10.1">So nakoso o nyawa nagoona la kanaga o bi moi-moi o kia itotiai yodupawa yaaka, de ona magena o Gikimoi Awi ngopa qasowo.</s>
      <s id="b.1JO.3.10.2">Eko nakoso o nyawa nagoona la kanaga manga dodiao yopipiricaya la yadodarawa, de ona magena lo o Gikimoi Awi ngopa qasowo.</s>
      <s id="b.1JO.3.10.3">Komagena so ngone aku panako igogou nagoona Awi ngopa-ngopa de nagoona o Iblis ma bi ngopa-ngopa.</s>
     </seg>
     <seg type="verse" id="b.1JO.3.11">
      <s id="b.1JO.3.11.1">O dodoto itotiai ngini nioise de niopiricaya iqomaka, gena itemo ngone bilasu pomatekedodara moi de moika.</s>
     </seg>
     <seg type="verse" id="b.1JO.3.12">
      <s id="b.1JO.3.12.1">Upa sidago ngone gena imatero de o Kain, so una asa o Iblis ma dupa gena wamoteka.</s>
      <s id="b.1JO.3.12.2">Komagena so una awi nongoru masirete de witooma, sababu una woriria o bi dorou moi-moi gena wodupa waaka de una wononongoruku o bi moi-moi itotiai gena wodupa waaka.</s>
     </seg>
     <seg type="verse" id="b.1JO.3.13">
      <s id="b.1JO.3.13.1">So, ai dodiao ma Kristus niwipipiricaya, upa he niohairani nakoso o bi nyawa la o dorou yaaaka gena ngini iniduhudu.</s>
     </seg>
     <seg type="verse" id="b.1JO.3.14">
      <s id="b.1JO.3.14.1">Ngone lo panakoka ena gena ngone inatagalika, so o dorou ngone iqoqoma paaakaka gena padongosaka de igogou o oho ma duhutu inahikeka, ena gena o oho ka sidutu ikakali.</s>
      <s id="b.1JO.3.14.2">Ngone panako komagena, sababu ngone padodara nanga dodiao ma Kristus wipipiricayaka.</s>
      <s id="b.1JO.3.14.3">Duma nakoso o nyawa la kanaga manga dodiao ma Kristus wipipiricaya de yadodarawa, ona magena imatero de o dorou iqoqoma yaaakaka gena, yoholu yodongosa so o oho ma duhutu yamake waasi.</s>
     </seg>
     <seg type="verse" id="b.1JO.3.15">
      <s id="b.1JO.3.15.1">Sababu o nyawa nakoso kanaga manga dodiao ma Kristus wipipiricayaka de yaduhuduka, ona yangodu koloko o nyawa yototooma moi.</s>
      <s id="b.1JO.3.15.2">De ngini lo nianakoka igogou o nyawa yototooma moi gena o oho ka sidutu ikakali yamakewa.</s>
     </seg>
     <seg type="verse" id="b.1JO.3.16">
      <s id="b.1JO.3.16.1">Ngone asa panako o dodara itotiai gena ma ngale idodooha, sababu ka cawali ma ngale ngone gena ma Kristus wodupa wosone.</s>
      <s id="b.1JO.3.16.2">Mutuwade ma ngale ona nanga dodiao ma Kristus wipipiricayaka gena padodara itotiai, so bilasu ngone lo o sangisara podupa pamoku ma bati posone.</s>
     </seg>
     <seg type="verse" id="b.1JO.3.17">
      <s id="b.1JO.3.17.1">Nakoso ngone nanga sidongirabaka la kanaga o nyawa nagoona yokakaya so manga oho ma rabaka manga kia naga moi lo ma kurangi ihiwa, de ngaroko yanako manga dodiao ma Kristus wipipiricayaka kanaga moi de manga kurangi ilamo, duma ona yoholu yagalusiri de yariwo, gena igogou ona magena manga sininga ma rabaka manga dodara o Gikimoika gena ihiwa.</s>
     </seg>
     <seg type="verse" id="b.1JO.3.18">
      <s id="b.1JO.3.18.1">Ai ngopa-ngopa tososininga, ma ngale o nyawa padodara gena togolo ngoneka, tanu upa ka ma bicara.</s>
      <s id="b.1JO.3.18.2">Duma tanu ngone paaka de lo o nyawa asa padupa pariwo, la komagena to ngone nanga dodara gena igogou de itiai onaka.</s>
     </seg>
     <seg type="verse" id="b.1JO.3.19">
      <s id="b.1JO.3.19.1">Bilasu ngone nanga sininga parihi-rihi kanaga o Gikimoi Awi simaka la upa inamodo, sababu nako ngone de nanga dodara igogou de itiai o nyawaka gena, aku panako igogou-gogou ngone lo pamoteka o dodoto itotiai.</s>
     </seg>
     <seg type="verse" id="b.1JO.3.20">
      <s id="b.1JO.3.20.1">Nanga siningaka gena ngaroko ngone inasisala, duma o Gikimoi Awi galusiri de to ngone nanga galusiri gena, to Una foloisi ilamo.</s>
      <s id="b.1JO.3.20.2">So nanga dupa o nyawa padodara igogou nanga sininga ma rabaka, qangodu gena ka wanako so he wonasisala kawa.</s>
     </seg>
     <seg type="verse" id="b.1JO.3.21">
      <s id="b.1JO.3.21.1">So, ai dodiao tinidododara, nakoso nanga sininga inasisalawa o Gikimoi Awi simaka, ngone bilasu pobarani de upa he powimodo.</s>
     </seg>
     <seg type="verse" id="b.1JO.3.22">
      <s id="b.1JO.3.22.1">De lo nakoso pogolo Unaka, done asa wonahike ngoneka so nanga gogolo asa pamake, sababu to Una Awi sulo ma demo gena posigise qaloha de lo o moi-moi o kia wodudupa gena ngone ka paaka.</s>
     </seg>
     <seg type="verse" id="b.1JO.3.23">
      <s id="b.1JO.3.23.1">De o kia Una wosusulo la paaka gena, ngone bilasu popiricaya igogou to Una Awi Ngopa o Yesus Kristus ena gena igogou-gogou o Salamati ma Kolano.</s>
      <s id="b.1JO.3.23.2">De lo ngone bilasu pomatekedodara moi de moika, imatero maro o Gikimoi ngone wonasulo qaboloka.</s>
     </seg>
     <seg type="verse" id="b.1JO.3.24">
      <s id="b.1JO.3.24.1">O bi nyawa nagoona la kanaga Una Awi moi-moi wosusulo gena ona yodupa yaaka, ona magena manga oho o orasi isigeto-geto asa imarimoi dede Unaka.</s>
      <s id="b.1JO.3.24.2">De lo Una Awi Gurumi ngone wonahike la wogoge nanga siningaka, magena wonasinako igogou Awi oho o orasi isigeto-geto imarimoi dede ngoneka.</s>
     </seg>
    </div>
    <div type="chapter" id="b.1JO.4">
     <seg type="verse" id="b.1JO.4.1">
      <s id="b.1JO.4.1.1">Ai dodiao tinidododara, o bi dodoto moi-moi la itemo manena ma sihino o Gikimoino la kanaga niogiise, magena tanu upasi niopiricaya, duma o dodoto moi-moi bilasu niatailako kasi, la ma ngale ma sihino Unano eko qasowo gena aku nianako ma diai.</s>
      <s id="b.1JO.4.1.2">Sababu kanaga o dunia ma dokuka o bi nabi ikokulai gena he yadalaka.</s>
     </seg>
     <seg type="verse" id="b.1JO.4.2">
      <s id="b.1JO.4.2.1">De ma ngeko ma duuruka manena gena aku patailako de panako igogou o nyawa moi awi dodoto ma sihino o Gikimoi Awi Gurumino eko qasowo: Nakoso o nyawa la kanaga yotemo o Yesus Kristus wahino de womasitero maro o nyawa moi gena, igogou ona magena manga dodoto ma sihino o Gikimoino.</s>
     </seg>
     <seg type="verse" id="b.1JO.4.3">
      <s id="b.1JO.4.3.1">Duma o nyawa wododoto moi la ma ngale o Yesus womasitero maro o nyawa moi gena yoholu yopiricaya, de igogou ona magena manga dodoto gena qasowo ma sihino o Gikimoino.</s>
      <s id="b.1JO.4.3.2">O nyawa yododoto maro ona magegena igogou kanaga ma Kristus iwihoholu manga bi nyawa.</s>
      <s id="b.1JO.4.3.3">O nyawa maro ona magegena ngini lo niogiiseka done asa yahino de o orasi manena naga o dunia ma sigilolika he yomanaraka.</s>
     </seg>
     <seg type="verse" id="b.1JO.4.4">
      <s id="b.1JO.4.4.1">Ai ngopa-ngopa tososininga, ngini o Gikimoi Awi nyawa.</s>
      <s id="b.1JO.4.4.2">De ngini lo kanaga o nyawa ikokulai gena niadusuka, sababu Una Awi Gurumi Qatetebi ngini winisipoputuru gena, Una foloisi wolamo de o Iblis, una magena o bi nyawa o Gikimoi wihoholu gena wapopareta.</s>
     </seg>
     <seg type="verse" id="b.1JO.4.5">
      <s id="b.1JO.4.5.1">Nakoso o bi guru ikokulai gena, ona magena maro o bi nyawa o Gikimoi wihoholu.</s>
      <s id="b.1JO.4.5.2">So to ona manga sininga ma dorou magegena lo asa o nyawa ona magena ka yamote la isibicara, de ona manga bicara magena o bi nyawa ma somoa o Gikimoi wihoholu lo yosigiseka.</s>
     </seg>
     <seg type="verse" id="b.1JO.4.6">
      <s id="b.1JO.4.6.1">Duma nakoso ngomi gena, igogou ngomi manena o Gikimoi Awi nyawa.</s>
      <s id="b.1JO.4.6.2">So nakoso o nyawa la kanaga dede o Gikimoi imadodiaoka, ona magena asa to ngomi mia demo yosigise.</s>
      <s id="b.1JO.4.6.3">So nakoso kanaga o nyawa la Una wihoholu, de ona magena upa lo to ngomi mia demo yosigise.</s>
      <s id="b.1JO.4.6.4">Komagena so idodooha ngone aku panako o bi dodoto itotiai de o bi dodoto ikokulai.</s>
     </seg>
     <seg type="verse" id="b.1JO.4.7">
      <s id="b.1JO.4.7.1">Ai dodiao tinidododara, ngohi tongongano ngone o bi nyawa yangodu padodara.</s>
      <s id="b.1JO.4.7.2">Sababu o Gikimoi Awi dodara wonahike la ma ngale ngone aku pomatekedodara moi de moika.</s>
      <s id="b.1JO.4.7.3">De lo o nyawa la nakoso kanaga de manga dodara o nyawaka, de ona magena igogou iqomaka idadi to Una Awi ngopaka de lo Una iwinakoka.</s>
     </seg>
     <seg type="verse" id="b.1JO.4.8">
      <s id="b.1JO.4.8.1">Duma o nyawa nagoona la kanaga manga dodara ihiwa, ona magena dede o Gikimoi lo imatekerimoi waasi, sababu o Gikimoi Una magena Awi manara ma rabaka cawali ka o dodara waaka.</s>
     </seg>
     <seg type="verse" id="b.1JO.4.9">
      <s id="b.1JO.4.9.1">O Gikimoi wisulo ma Ngopa womatengo la Una wahino de o dunia ma rabaka wogoge ma ngale wosone, la ngone inangodu aku pamake o oho ka sidutu ikakali.</s>
      <s id="b.1JO.4.9.2">Komagena ma lamo o Gikimoi wonasikelelo ngoneka igogou Una wonadodara.</s>
     </seg>
     <seg type="verse" id="b.1JO.4.10">
      <s id="b.1JO.4.10.1">So o dodara igogou gena komanena: Upa lo o nyawa ngone nanga dodara o Gikimoika, duma ma ngale Una masirete wonadodara ngoneka so wisulo ma Ngopa yanau sidago wodupa wosone la nanga dorou qangodu o Gikimoi asa wonasimoku kawa.</s>
     </seg>
     <seg type="verse" id="b.1JO.4.11">
      <s id="b.1JO.4.11.1">Ai dodiao tinidododara, sababu komagena ma lamo o Gikimoi wonadodara ngoneka, so hika ngone inangodu lo bilasu pomatekedodara moi de moika.</s>
     </seg>
     <seg type="verse" id="b.1JO.4.12">
      <s id="b.1JO.4.12.1">Kanaga o nyawa moi lo waasi o Gikimoi gena iwikelelo.</s>
      <s id="b.1JO.4.12.2">Ngaroko komagena, duma nakoso ngone la pomatekedodara moi de moika, de o Gikimoi Awi rimoi dede ngone lo qaputuru sidago Awi dodara ngoneka komagena, so aku ngone lo padodara o nyawaka.</s>
     </seg>
     <seg type="verse" id="b.1JO.4.13">
      <s id="b.1JO.4.13.1">Ngone aku panako igogou ngone nanga rimoi de o Gikimoi magena lo Una Awi rimoi de ngone, sababu Una Awi Gurumi Qatetebi wonahike qabolo ngoneka.</s>
     </seg>
     <seg type="verse" id="b.1JO.4.14">
      <s id="b.1JO.4.14.1">De lo ngomi miakeleloka de miasingangasu qabolo o bi nyawaka gena o Baba Gikimoi wisulo ma Ngopa yanau wahino la wasisalamati o bi nyawa yangodu.</s>
     </seg>
     <seg type="verse" id="b.1JO.4.15">
      <s id="b.1JO.4.15.1">So nakoso kanaga o nyawa nagoona la iwingaku o Yesus Una magena igogou o Gikimoi ma Ngopa, de o Gikimoi asa dede o nyawa ona magena imarimoi de komagena ona lo imarimoika dede o Gikimoi.</s>
     </seg>
     <seg type="verse" id="b.1JO.4.16">
      <s id="b.1JO.4.16.1">De lo ngomi mianakoka de miopiricayaka igogou o Gikimoi womidodara ngomika.</s>
      <s id="b.1JO.4.16.2">Una magena Awi sininga ma rabaka ka cawali o dodara.</s>
      <s id="b.1JO.4.16.3">So nakoso o nyawa nagoona la yodupa o nyawa yadodara, de ona magena imarimoi dede Una de Una lo imarimoika dede ona.</s>
     </seg>
     <seg type="verse" id="b.1JO.4.17">
      <s id="b.1JO.4.17.1">Nakoso ngone lo o orasi manena o dunia ma bi dokuka asa nanga dodara o nyawaka maro ma Kristus lo wonadodaraka, de done ma orasi o Gikimoi o nyawa yangodu manga dorou de manga loha ma sopo asa wafanggali itotiai, de o orasi magenaka ngone asa de nanga baranika de upa lo inamodo.</s>
     </seg>
     <seg type="verse" id="b.1JO.4.18">
      <s id="b.1JO.4.18.1">Komagena lo nakoso o nyawa la kanaga Una widodaraka, de ona magena Awi simaka lo akuwa wimodo.</s>
      <s id="b.1JO.4.18.2">So nakoso ona igogou Una widodaraka, de asa Unaka ona he wimodo kawa.</s>
      <s id="b.1JO.4.18.3">Sababu nakoso ona de manga modosi Unaka, magena ma ngale done asa Una wafanggali de o dorou.</s>
      <s id="b.1JO.4.18.4">So nakoso o nyawa la kanaga Unaka wimodosi, ona magena manga dodara itotiai gena ihiwasi.</s>
     </seg>
     <seg type="verse" id="b.1JO.4.19">
      <s id="b.1JO.4.19.1">Mutuwade ngone gena aku podupa padodara, sababu o Gikimoi ngone wonadodara iqomaka.</s>
     </seg>
     <seg type="verse" id="b.1JO.4.20">
      <s id="b.1JO.4.20.1">So nakoso o nyawa la kanaga yotemo, "Ngohi o Gikimoi towidodara," duma to ona manga dodiao moi ma Kristus wipipiricayaka yaduhudu, ona magena ka yatodamatoko.</s>
      <s id="b.1JO.4.20.2">Sababu o nyawa nagoona nakoso kanaga manga dodiao moi yakokeleloka lo yadodarawa, de idodooha o Gikimoi wikokelelo waasi de widodara.</s>
     </seg>
     <seg type="verse" id="b.1JO.4.21">
      <s id="b.1JO.4.21.1">Komagena so o Gikimoi wonasulo ngoneka nakoso o nyawa nagoona la kanaga yodupa o Gikimoi widodara, de o nyawa ona magena bilasu to ona manga dodiao ma Kristus wipipiricayaka lo yadodara.</s>
     </seg>
    </div>
    <div type="chapter" id="b.1JO.5">
     <seg type="verse" id="b.1JO.5.1">
      <s id="b.1JO.5.1.1">Nakoso kanaga o nyawa la yopiricaya igogou o Yesus Una magena manga Salamati ma Kolano, de ona yangodu igogou o Gikimoi Awi ngopa-ngopaka.</s>
      <s id="b.1JO.5.1.2">De lo nakoso o Gikimoi Awi ngopa ona magena la kanaga yodupa ma Baba o Gikimoi widodara, de ona manga dodiao ma binuka lo, ma Baba Awi ngopa-ngopa, ona magena bilasu yadodara.</s>
     </seg>
     <seg type="verse" id="b.1JO.5.2">
      <s id="b.1JO.5.2.1">Nakoso ngone podupa o Gikimoi powidodara de lo o bi moi-moi Una wonasusulo gena paaka pokaeli, de ngone magena igogou padodara to Gikimoi Awi ngopa-ngopa.</s>
      <s id="b.1JO.5.2.2">Gena ngone aku panako itiai,</s>
     </seg>
     <seg type="verse" id="b.1JO.5.3">
      <s id="b.1JO.5.3.1">sababu nakoso o bi moi-moi wonasusulo la ngone podupa paaka, magena imatero maro ngone o Gikimoi powidodara.</s>
      <s id="b.1JO.5.3.2">De o bi moi-moi wonasusulo la ngone paaka magena qatubusowa.</s>
     </seg>
     <seg type="verse" id="b.1JO.5.4">
      <s id="b.1JO.5.4.1">De ngone gena o Gikimoi Awi ngopa-ngopaka de inangodu aku o dorou o duniaka magena palawangi, sababu ma Kristus Una magena ngone powipiricayaka.</s>
     </seg>
     <seg type="verse" id="b.1JO.5.5">
      <s id="b.1JO.5.5.1">So nakoso o nyawa nagoona la yopiricaya igogou o Yesus Una magena o Gikimoi ma Ngopa, de ona magena asa o dorou o duniaka gena aku yalawangi.</s>
     </seg>
     <seg type="verse" id="b.1JO.5.6">
      <s id="b.1JO.5.6.1">O Yesus Kristus Una o duniaku wisuloka, so ma orasi Una wahino, Una wiosi de o ake ma ngale womanara.</s>
      <s id="b.1JO.5.6.2">De ma orasi wosone, de Una Awi au gena ikopola ma ngale nanga dorou.</s>
      <s id="b.1JO.5.6.3">Komagena upa ka cawali wiosi de o akeka.</s>
      <s id="b.1JO.5.6.4">Duma Una asa wahino de Awi ngale wiosi de o ake bai, sidago wosone de Awi au lo ikopolaka bai.</s>
      <s id="b.1JO.5.6.5">De lo o Gikimoi Awi Gurumi wosingangasu o bi moi-moi ma ngale ma Kristus gena igogou, sababu o Gurumi gena ka wotero.</s>
     </seg>
     <seg type="verse" id="b.1JO.5.7">
      <s id="b.1JO.5.7.1">So komagena ma ngale ma Kristus gena isingangasu, kanaga o hali ngai saange.</s>
     </seg>
     <seg type="verse" id="b.1JO.5.8">
      <s id="b.1JO.5.8.1">Kanaga o hali moi o Gikimoi Awi Gurumi, de o ake ma orasi ma Kristus wiosi, de lo o au ma orasi wosone.</s>
      <s id="b.1JO.5.8.2">So kanaga o hali ngai saange magena qangodu ka itemo ma Kristus gena igogou o Gikimoi ma Ngopa.</s>
     </seg>
     <seg type="verse" id="b.1JO.5.9">
      <s id="b.1JO.5.9.1">Sababu ngone gena o kia naga o nyawa manga singangasu magena aku popiricaya, duma ifoloi popiricaya o kia naga o Gikimoi Awi singangasu ngoneka, de ma ngale ma Ngopa gena Una wonasingangasuka.</s>
     </seg>
     <seg type="verse" id="b.1JO.5.10">
      <s id="b.1JO.5.10.1">Komagena so o nyawa nagoona nakoso o Gikimoi ma Ngopa wipiricayaka, de ona asa manga sininga ma rabaka yanako itiai o bi moi-moi ma ngale o Gikimoi ma Ngopa gena igogou.</s>
      <s id="b.1JO.5.10.2">Duma nakoso kanaga o nyawa nagoona la ona magena yoholu wipiricaya, de magena ona asa yotemo o Gikimoi gena wonakulai, sababu o kia Una wosingangasuka ma ngale ma Ngopa gena ona yoholu yapiricaya.</s>
     </seg>
     <seg type="verse" id="b.1JO.5.11">
      <s id="b.1JO.5.11.1">Sababu komagena, so o Gikimoi wonasingangasu ngoneka Una asa wonahike ngoneka o oho ka sidutu ikakali.</s>
      <s id="b.1JO.5.11.2">De o oho ka sidutu ikakali magena pamakeka ma orasi ma Ngopa magena ngone powipiricaya.</s>
     </seg>
     <seg type="verse" id="b.1JO.5.12">
      <s id="b.1JO.5.12.1">Nakoso o nyawa nagoona de o Gikimoi ma Ngopa imarimoika, de ona asa yamake o oho ka sidutu ikakali.</s>
      <s id="b.1JO.5.12.2">Duma nakoso kanaga o nyawa nagoona la yoholu imarimoi de Una, ona magena o oho ka sidutu ikakali gena yamakewa.</s>
     </seg>
     <seg type="verse" id="b.1JO.5.13">
      <s id="b.1JO.5.13.1">Ngini niopiricayaka igogou o Gikimoi ma Ngopa Una magena o Salamati ma Kolano, so nginika o surati manena ngohi tolefoka de kanaga ma lamo gena ngini asa nianako igogou o oho ka sidutu ikakali gena niamakeka.</s>
     </seg>
     <seg type="verse" id="b.1JO.5.14">
      <s id="b.1JO.5.14.1">Ngone gena de nanga barani to Gikimoi Awi simaka, sababu ngone o bi kia naga moi-moi maro to Una Awi dupa gena pogolo Unaka de Una asa wonahike ngoneka.</s>
     </seg>
     <seg type="verse" id="b.1JO.5.15">
      <s id="b.1JO.5.15.1">Komagena ngone panako o bi kia naga moi-moi pogogolo gena kanaga Una ka woise, so ngone lo panako nanga gogolo maro moi-moi magena asa waaturu qaboloka.</s>
     </seg>
     <seg type="verse" id="b.1JO.5.17">
      <s id="b.1JO.5.17.1">O nyawa nagoona la to ona manga dodiao yopipiricayaka, nakoso kanaga o dorou moi yaaka de ma dodiao manga manara qatotorou yakokelelo gena, bilasu ona magena o Gikimoika wisigolo, so o Gikimoi asa manga dodiao ona magenaka wasisala kawa.</s>
      <s id="b.1JO.5.17.2">Ma ngale so o dorou moi-moi qangodu gena qatubuso, duma kanaga o dorou para moili nakoso paaka de magena igogou Una wonasisala ngoneka.</s>
      <s id="b.1JO.5.17.3">Nakoso kanaga o bi nyawa la o dorou magegena de yaakaka, so bilasu ona magena dede Una imakitingaka, de upa sidago ma ngale ona magegena de bilasu ngini Unaka nigolo.</s>
      <s id="b.1JO.5.17.4">Maro komagena ngohi gena tinisulowa.</s>
     </seg>
     <seg type="verse" id="b.1JO.5.18">
      <s id="b.1JO.5.18.1">Ngone panako o nyawa yangodu nakoso yodadi o Gikimoi Awi ngopa, de ona magena asa o dorou yaaka kawa.</s>
      <s id="b.1JO.5.18.2">Inya!</s>
      <s id="b.1JO.5.18.3">O Gikimoi ma Ngopa Una gena ona wajagaka, so o Iblis asa waaku kawa ona wasitura bai!</s>
     </seg>
     <seg type="verse" id="b.1JO.5.19">
      <s id="b.1JO.5.19.1">Ngone lo asa panako gena igogou ngone o Gikimoi to Una Awi ngopa-ngopa.</s>
      <s id="b.1JO.5.19.2">De o bi nyawa Una wihoholu ona magena yangodu lo o Iblis yapareta.</s>
     </seg>
     <seg type="verse" id="b.1JO.5.20">
      <s id="b.1JO.5.20.1">De ngone lo panako o Gikimoi ma Ngopa wahino qaboloka, de Una lo wonasinako ngoneka la ngone gena de o Gikimoi wototiai igogou powinakoka.</s>
      <s id="b.1JO.5.20.2">Ngone de o Gikimoi gena pomatekerimoika, de ngone lo dede ma Ngopa o Yesus Kristus lo pomatekerimoika.</s>
      <s id="b.1JO.5.20.3">So, ai ngopa-ngopa tinisosininga, igogou-gogou ma Kristus Una magena o Gikimoi wototiai de Una magena lo o oho ka sidutu ikakali.</s>
     </seg>
     <seg type="verse" id="b.1JO.5.21">
      <s id="b.1JO.5.21.1">Ma ngale komagena so ngini, ai ngopa-ngopa tinisosininga, tanu ningodu asa nimajaga qaloha, la upa sidago o bi giki ma somoali de kagena niasuba, duma ka o Gikimoika nisuba bai!</s>
      <s id="b.1JO.5.21.2">Ngohi Yohanes O Efesus ma kotaka</s>
     </seg>
    </div>
   </div>
   <div type="book" id="b.2JO">
    <div type="chapter" id="b.2JO.1">
     <seg type="verse" id="b.2JO.1.1">
      <s id="b.2JO.1.1.1">Ngini ningodu o gogobu o bolu moi.</s>
      <s id="b.2JO.1.1.2">Ngini gena maro o ngopeqeka moi o Gikimoi womihihirika, de muna kanaga de ami ngopa-ngopa so ona imatekesikoboso moi de moika.</s>
      <s id="b.2JO.1.1.3">Ngohi manena to ngini nia roriri ipopereki moi de ma ngale ngini gena igogou tinidodara bai!</s>
      <s id="b.2JO.1.1.4">De tinisingangasu nginika, upa ka ka ngohi, duma kanaga o bi nyawa o Gikimoi Awi dodoto itotiai yananako ona yangodu lo ngini inidodara.</s>
      <s id="b.2JO.1.1.5">2 Ngomi ngini minidodara, sababu ngone inangodu gena Awi dodoto itotiai magena popiricaya pagogou de lo popiricaya ka sidutu ikakali.</s>
      <s id="b.2JO.1.1.6">3 Sababu ngone o Gikimoi Awi dodoto itotiai gena popiricayaka de lo Una wonadodara ngoneka, so ngohi togolo o Gikimoi nanga Baba de lo Awi Ngopa o Yesus Kristus tanu inadogo ngoneka o laha de o galusiri ifoloi, la nanga sininga yaaka so foloisi isanangi.</s>
      <s id="b.2JO.1.1.7">4 Ngohi manena ai sininga ifoloi isanangi, sababu asa tanako ngini o gogobu nimuruo naga o Gikimoi Awi dodoto itotiai gena niodupa niamote.</s>
      <s id="b.2JO.1.1.8">Ngini niamote komagena, ka imatero de o Baba Gikimoi ngone wonasusuloka bilasu paaka.</s>
      <s id="b.2JO.1.1.9">5 Ngini o gogobu moi, imatero maro o ngopeqeka moi, ngohi manena bilasu o kia naga moi tinigolo nginika.</s>
      <s id="b.2JO.1.1.10">Gena bilasu ngone pomatekedodara moi de moika maro o Gikimoi wonasuloka.</s>
      <s id="b.2JO.1.1.11">O kia naga tinisulo magena, upa nitemo o kia naga qamomuane moi, duma o kia ngohi tinigolo nginika gena ka imatero de o kia ngone popiricaya iqomaka.</s>
      <s id="b.2JO.1.1.12">6 Nakoso ngone la kanaga o moi-moi kia o Gikimoi wosusuloka podupa paaka, magena ngone lo pomatekedodara moi de moika.</s>
      <s id="b.2JO.1.1.13">So o kia naga Una wosusuloka gena ka imatero de o kia naga ngini iqomaka nioise so niopiricayaka.</s>
      <s id="b.2JO.1.1.14">Gena Una wonasulo ngoneka la bilasu ngone podupa pomatekedodara moi de moika.</s>
      <s id="b.2JO.1.1.15">7 Ngohi togolo komagena nginika, sababu o nyawa manga dupa ikokulai ona yadala isupu de itagi o dunia ma bi dokuka.</s>
      <s id="b.2JO.1.1.16">Ona magena o Yesus Kristus womasitero maro o nyawa moi de wahino o duniaka gena, yopiricayawa so ona o nyawa yakulai de Una iwilawangi.</s>
      <s id="b.2JO.1.1.17">8 Ngini gena bilasu nimasidiahi de lo nimasitiari qaloha bai ma ngale ngini ningodu asa ma Kristus niwipiricaya qaputuru la niamake o fanggali gena o oho ka sidutu ikakali.</s>
      <s id="b.2JO.1.1.18">Upa sidago ngini Una niwipiricayaka de niwipalako so niwipiricaya kawa, gena imatero maro to ngone nanga manara de ma gangela isisa.</s>
      <s id="b.2JO.1.1.19">9 Nakoso o nyawa la kanaga ma Kristus Awi dodoto igoge kawa manga sininga ma rabaka de lo Una Awi dodoto gena yodupa kawa, o nyawa ona magena manga rimoi de o Gikimoi gena ihiwaka.</s>
      <s id="b.2JO.1.1.20">Duma nakoso o nyawa la ma Kristus Awi dodoto gena yodupa yopiricaya qaloha, ona magena igogou de o Baba Gikimoi de ma Ngopa lo imarimoika.</s>
      <s id="b.2JO.1.1.21">10 De nakoso o nyawa nagoona la nginika yahino duma o Yesus Kristus Awi dodoto gena yodotowa, ona magena bilasu nia tahu ma rabaka upa niangaho de upa lo o salam niahike onaka.</s>
      <s id="b.2JO.1.1.22">11 Sababu nakoso ngini la kanaga o nyawa nagoonaka de o salam niahike onaka, de ngini magena lo asa nidadi o nyawa ma dorou imatero de ka onali.</s>
      <s id="b.2JO.1.1.23">12 Ngaroko ngohi kanaga de ai beseso ma binukali bilasu tinisingangasu nginika, duma ngohi tamalo ngaroko upa de o surati eko de ai pena tosilefoli.</s>
      <s id="b.2JO.1.1.24">Sababu nagala itekawa de tanu ngohi asa tahika kagena nginika de asa pomakamake kali.</s>
      <s id="b.2JO.1.1.25">La ma ngale ngohi de ngini gena de nanga nali de nanga more foloi ilamo.</s>
      <s id="b.2JO.1.1.26">13 Ngini gena maro o ngopeqeka moi o Gikimoi womihihirika.</s>
      <s id="b.2JO.1.1.27">Komagena lo ngomi o bolu moi de o gogobu kanena maro lo ka o ngopeqeka moi Una womihihirika de muna kanaga de ami ngopa-ngopa.</s>
      <s id="b.2JO.1.1.28">So ngomi de ngini maro ka o awabira yasinoto gena, ngomi mingodu ngo kanena misidingo salam nginika tanu ngone asa pomakamake kali.</s>
      <s id="b.2JO.1.1.29">Ngohi Yohanes O Efesus ma kotaka</s>
     </seg>
    </div>
   </div>
   <div type="book" id="b.3JO">
    <div type="chapter" id="b.3JO.1">
     <seg type="verse" id="b.3JO.1.1">
      <s id="b.3JO.1.1.1">Gayus tonidododara.</s>
      <s id="b.3JO.1.1.2">Ngohi manena to ngona ani roriri ipopereki moi de ma ngale ngona gena igogou tonidododara bai! 2 Ai dodiao tonidododara, maro o orasi iqomaka ngohi togolo o Gikimoika tanu nososanangi, so komagena o orasi manena lo togolo tanu ani rohe qamomagawe de ani sininga lo isosanangi.</s>
      <s id="b.3JO.1.1.3">3 Sababu ona nanga dodiao ipipiricaya yahino kanena de imisingangasu ngomika idodooha ngona gena naaka itiai imatero maro o Gikimoi Awi dodoto itotiai gena namote komagena, so ngohi ai siningaka asa ifoloi isanangi.</s>
      <s id="b.3JO.1.1.4">4 Ngona gena ani piricaya ma sihino ngohino ma orasi o habari qaloloha ngohi tonisingangasu ngonaka, so ngona maro ai ngopa masirete.</s>
      <s id="b.3JO.1.1.5">So o orasi manena to ngohi ai nali de ai more ilamo gena he podedemo kawa, sababu ngona ai ngopa gena asa o dodoto itotiai ka nodupa namote.</s>
      <s id="b.3JO.1.1.6">5 Ai dodiao tonidododara, ngona gena aku ngohi tonipiricaya qaputuru, sababu ngaroko ona o nyawa ma Kristus wipipiricaya gena nanako waasi, duma nakoso ona nikurumi de ngona gena asa nodupa nariwo.</s>
      <s id="b.3JO.1.1.7">6 Ona magena o gogobu manga simaka, ma ngale ona gena ngona nadodaraka, magena yosingangasu qabolo.</s>
      <s id="b.3JO.1.1.8">Ona magena ma orasi ngona inikurumi, de tanu ngona asa manga dodagi ma kurangi magena nariwo nomatoguwa de naaka maro o Gikimoi wodudupa.</s>
      <s id="b.3JO.1.1.9">7 Sababu ma orasi ona isupu de itagi ikuru la o habari ma ngale ma Kristus gena isihabari o nyawaka, de o nyawa ipipiricayawa ona magena lo manga maru yodupawa yogolo.</s>
      <s id="b.3JO.1.1.10">8 Komagena so ngone ma Kristus powipipiricayaka gena bilasu ona itagi isihohabari, magena pangaho de podupa pariwo.</s>
      <s id="b.3JO.1.1.11">La ma ngale ngone dede ona pomakangaho ma orasi ona o dodoto itotiai yodoto.</s>
      <s id="b.3JO.1.1.12">9 Ma ngale podupa pariwo komagena, ngohi o surati tolefo o gogobu moika.</s>
      <s id="b.3JO.1.1.13">Duma kanaga o nyawa moi awi ronga o Diotrefes gena, una wodupa womasihie so o gogobu gena wapareta de to ngomi mia kuasa magena una ka waholu.</s>
      <s id="b.3JO.1.1.14">10 Komagena so done ma orasi kadoka tomasidiado asa ngohi o bi nyawa manga simaka, de ma ngale to una awi manara moi-moi magena asa ngohi takalaki.</s>
      <s id="b.3JO.1.1.15">Awi manara o gulai magena ma ngale ngomi womikalaki de awi edekati gena o ronga ma dorou womigaka.</s>
      <s id="b.3JO.1.1.16">De lo magegena una awi sininga isanangi waasi so nakoso o nyawa ipipiricaya kanaga inakurumi so ngone bilasu pangaho qaloha gena, una masirete ka woholu.</s>
      <s id="b.3JO.1.1.17">De lo o nyawa ma binuka nakoso kanaga yodupa imakangaho qaloha, de una wasimahawa de lo wodupa o gogobu manga rimoi ma rabano ona magena wasisupu.</s>
      <s id="b.3JO.1.1.18">11 Mutuwade, ai dodiao tonidododara, maro to una awi manara qatotorou magena tanu upa ngona naaka.</s>
      <s id="b.3JO.1.1.19">Duma tanu o bi moi-moi qaloloha maro kamagena bilasu nokaeli naaka.</s>
      <s id="b.3JO.1.1.20">Sababu o nyawa nagoona nakoso kanaga o loha yodupa yaaka, ona magena lo igogou maro ka o Gikimoi Awi nyawa.</s>
      <s id="b.3JO.1.1.21">Duma o nyawa nagoona nakoso kanaga o dorou yodupa yaaka, de ona magena igogou o Gikimoi iwinakowa.</s>
      <s id="b.3JO.1.1.22">12 Komagena so tanu ngona asa o Demetrius una magena nowingaho qaloha de lo nowiriwo.</s>
      <s id="b.3JO.1.1.23">Sababu o bi nyawa ipipiricaya gena una iwinakoka, ona magena yangodu itemo, "O Demetrius una magena awi sininga qaloha."</s>
      <s id="b.3JO.1.1.24">De lo to una awi manara gena maro o dodoto itotiai.</s>
      <s id="b.3JO.1.1.25">De ngomi lo mitemo una magena awi sininga ka qaloha, ngona lo nanako to ngomi mia demo qangodu ka itiai.</s>
      <s id="b.3JO.1.1.26">13 Ngaroko ngohi kanaga de ai beseso ma binukali bilasu tonisingangasu ngonaka, duma ngohi tamalo, ngaroko, upa de o surati eko de ai pena tosilefoli.</s>
      <s id="b.3JO.1.1.27">14 Sababu nagala itekawa de tanu ngohi asa tahika kagena ngonaka de asa pomakamake kali.</s>
      <s id="b.3JO.1.1.28">15 Tanu ngona ani sininga ma rabaka foloi isanangi.</s>
      <s id="b.3JO.1.1.29">Ngone nanga dodiao ipipiricaya kanaga isidingo o salam ngonaka tanu asa pomakamake.</s>
      <s id="b.3JO.1.1.30">So nosingangasu to ngomi mia salamati pomakamake dede mia dodiao ipipiricaya moi-moi ona kagena naga yangodu.</s>
      <s id="b.3JO.1.1.31">Ngohi Yohanes O Efesus ma kotaka</s>
     </seg>
    </div>
   </div>
   <div type="book" id="b.JUD">
    <div type="chapter" id="b.JUD.1">
     <seg type="verse" id="b.JUD.1.1">
      <s id="b.JUD.1.1.1">Ngini ai dodiao ningodu o Baba Gikimoi winihihirika la nidadi Awi nyawa masirete.</s>
      <s id="b.JUD.1.1.2">Ngini gena Una winidododara de lo o Yesus Kristus winijaga winisidodiahi so nia piricaya Unaka gena aku qaputuru.</s>
      <s id="b.JUD.1.1.3">Ngohi, Yudas, o surati tolelefo gena o sosulo moi o Yesus Kristus woisitatapuka de lo o Yakobus awi nongoru.</s>
      <s id="b.JUD.1.1.4">2 Ngohi togolo tanu o Gikimoi asa Awi galusiri de Awi dodara foloi winidogo de waaka so to ngini nia sininga ma rabaka foloi isanangi.</s>
      <s id="b.JUD.1.1.5">3 - 4 Ai dodiao tinidododara, ngohi manena ai edekati iqomaka gena, tokaeli tinisingangasu nginika ma ngale o loha kiaka ngone inangodu pamake pomakangaho sababu o Gikimoi wonasisalamatika.</s>
      <s id="b.JUD.1.1.6">Duma o orasi manena naga de ngohi tamalo kanaga ai sininga ma rabaka isigaro, bilasu ai ngale magena tatagali.</s>
      <s id="b.JUD.1.1.7">Sababu kanaga o nyawa asa imapongo-pongo de iwosaka to ngini nia dolomu ma dongirabaka de o dodoto ikokulai gena yaaho la yodoto.</s>
      <s id="b.JUD.1.1.8">Komagena so bilasu ngohi totemo de ai surati manena, la ngini nia sininga tosiputuru de ma ngale ngini lo aku o dodoto ikokulai yaaaho, ona magena niasiholu qaputuru.</s>
      <s id="b.JUD.1.1.9">Upa sidago o dodoto itotiai gena ona yatagali, o dodoto magegena kiaka o Gikimoi wonahihike ngone inangodu Awi nyawa masireteka de ngone lo popiricayaka.</s>
      <s id="b.JUD.1.1.10">O nyawa o dodoto ikokulai yaaaho ona magena yowosa to ngone nanga dolomu ma dongirabaka, de itemo ona gena to ngone nanga dodiao ipipiricaya.</s>
      <s id="b.JUD.1.1.11">Ngaroko komagena, ona magegena yodupa yaaka o bi moi-moi o Gikimoi wodudupawa, de itemo ma ngale Una wonadodaraka so ngone o bi nyafusu ma dorou gena aku paaka.</s>
      <s id="b.JUD.1.1.12">To ona manga dodoto magegena foloi qatotorou, sababu o dodoto ma ngale o Gikimoi Awi laha gena ona yabulutu de lo imanosu o Yesus Kristuska, Una womatengo nanga Jou Wokokuasa.</s>
      <s id="b.JUD.1.1.13">So ma ngale ona magegena iqomaka o Gikimoi wositatapu lo qaboloka done to ona manga dorou bilasu wafanggali bai! 5 So, ai dodiao nipipiricaya, ngaroko ma ngale o hali magegena ngini nianakoka, duma tinidedemo kali.</s>
      <s id="b.JUD.1.1.14">Niososininga!</s>
      <s id="b.JUD.1.1.15">O Gikimoi bilasu o nyawa manga dorou done asa wafanggali de o dorou.</s>
      <s id="b.JUD.1.1.16">Iqomaka, o Jou asa Awi nyawa kanaga o Mesirka, ona magena wasisupu so ona wasisalamati.</s>
      <s id="b.JUD.1.1.17">Duma ipasaka de kanaga ona ma binuka asa Una wipiricayawa, so ona magena watooma de wasisa o tona ibobeleuka.</s>
      <s id="b.JUD.1.1.18">6 Bilasu niososiningali o bi malaikat lo iqomaka kanaga o sorogaka, ma binuka yamote kawa manga kuasa ma manara o Gikimoino de manga goge o sorogaka lo yodongosaka.</s>
      <s id="b.JUD.1.1.19">O bi malaikat magegena Una wabui o riho qapopuputuka de o rate wasipilikuka so imasose lo yaaku kawa.</s>
      <s id="b.JUD.1.1.20">Kagena wacohono, de itamaha sidago ma wange yaado done asa manga dorou ma sopo wafanggali de o dorou.</s>
      <s id="b.JUD.1.1.21">7 De lo bilasu niososiningali o Sodom ma kota de o Gomora ma kota de ma bi doku isigogilolino.</s>
      <s id="b.JUD.1.1.22">O bi doku magena ma nyawa lo o nyafusu ma dorou ifoloisi yaaka sidago lo yanau de yanau imatekesikiidu, maro o bi malaikat ona magena.</s>
      <s id="b.JUD.1.1.23">So ona gena wafanggali de wasibodito de o uku la idadi o sitiari moi o nyawa yangoduka, imatero de o naraka ma uku ikokakali la Awi lawangi gena wabodito.</s>
      <s id="b.JUD.1.1.24">8 Komagena lo ona la kanaga o orasi manena o dodoto ikokulai yaaho.</s>
      <s id="b.JUD.1.1.25">Ona manga doguruga qatotodamato manga sininga masirete yasigaro, so manga dodoto ikokulai gena ka yamotesi so yasifaja de manga nyafusu ma dorou.</s>
      <s id="b.JUD.1.1.26">Ona o Gikimoi Awi kuasa yaholu de o kia bato ikokuasa o sorogaka gena isibicara qatorou.</s>
      <s id="b.JUD.1.1.27">9 Awadede!</s>
      <s id="b.JUD.1.1.28">O Mikhael, o malaikat ilalamo, una masirete lo komagena waakawa, so ma orasi iqoqomaka ma ngale o Musa awi sone ma bake gena una de o Iblis imatekesikoholu naguuna aku waaho.</s>
      <s id="b.JUD.1.1.29">O Mikhael gena wosibicara qatorouwa eko wosisalawa, duma ka wotemo, "O Jou masirete asa wonisidapano ngonaka bai!" 10 Duma igogou o bi guru ikokulai ona magegena, ngaroko o bi moi-moi kanaga ona yanako waasi, duma ibarani yosibicara qatorou.</s>
      <s id="b.JUD.1.1.30">De o bi moi-moi kanaga ona gena ka yanako, duma maro ka o haiwani so yosiningawa.</s>
      <s id="b.JUD.1.1.31">So ma ngale manga sininga de manga gogoho komagena, so ona magena done o Gikimoi asa wasisa.</s>
      <s id="b.JUD.1.1.32">11 Ona yobodito, awalele!</s>
      <s id="b.JUD.1.1.33">Sababu o ngeko iqoqomaka o Kain wamomote ona lo yamote.</s>
      <s id="b.JUD.1.1.34">De sababu o pipi yodesere, so ona lo o dorou yaaka de yamote maro o Bileam awi sala.</s>
      <s id="b.JUD.1.1.35">De lo maro o Korah iqoqomaka, komagena ona lo o Gikimoi wiholu so done asa ona dede Una imakitingaka.</s>
      <s id="b.JUD.1.1.36">12 Ma orasi ngini o gogobu nia dolomu ma oqo ma rabaka la o Jou Yesus Awi sone nisosininga, de ona magena ibarani yorarame de ikalala poli, sidago lo ma ngale ona magena ngini lo nimaqe de nia ronga ma dorou yogaka.</s>
      <s id="b.JUD.1.1.37">De ona yooqo ilamo poli, ka manga rohe masirete yojaga.</s>
      <s id="b.JUD.1.1.38">Kanaga ona manga manara ma sopo ihiwa, maro o bi lobi qataroka duma o paro isisaika so imuurawa.</s>
      <s id="b.JUD.1.1.39">De lo ona maro o gota isosopowa, de ma ngutu lo imasidarapuka so idadi qatololeka.</s>
      <s id="b.JUD.1.1.40">13 Ona manga manara lo yasimaqe-maqeka, maro o moku-moku qasosihilo irama o teoka so o geko de o reremo yaaho.</s>
      <s id="b.JUD.1.1.41">De ona lo o nyawa yakulai so o Gikimoi lo wimote kawa, maro o bi ngoma so ma dodagi lo itiaiwa.</s>
      <s id="b.JUD.1.1.42">So ma ngale ona magena manga riho kanaga o Gikimoi wosidailako lo qaboloka, ena gena o naraka qapopuputuka.</s>
      <s id="b.JUD.1.1.43">14 Kanaga o demo moi ma nabi Henokh wosingongangasu iqomaka, gena igogou ma ngale o bi guru ikokulai la kanaga yooho o orasi manena, ona magenaka o Gikimoi done asa wafanggali de o dorou.</s>
      <s id="b.JUD.1.1.44">O Henokh gena o Adam awi dano iuti yakahuku ma para ma butangaku, de una magena lo wotemo, "Igogou-gogou, o Jou asa wahino de Awi malaikat ma dala de ma cala-cala.</s>
      <s id="b.JUD.1.1.45">15 Una wahino la ma ngale o bi nyawa yangodu gena manga loha de manga dorou ma sopo wahiri.</s>
      <s id="b.JUD.1.1.46">De lo ma ngale o bi nyawa la kanaga yodupa yaaka o bi moi-moi Una wodudupawa, ona manga dorou de manga demo lo iwisihoholu, ona magena asa wafanggali de o dorou."</s>
      <s id="b.JUD.1.1.47">Komagena o Henokh iqomaka wodedemo o Gikimoi done asa wafanggali de o dorou o nyawa, nakoso yodupa yaaka o bi moi-moi Una wodudupawa.</s>
      <s id="b.JUD.1.1.48">16 O bi guru ikokulai ona magena yodupa imaridemo de ifeto o Gikimoika.</s>
      <s id="b.JUD.1.1.49">De to ona manga dupa masirete gena yamote de yaaka.</s>
      <s id="b.JUD.1.1.50">De lo ma ngale ona manga manara masirete gena imasihie de lo o nyawa yalalago yasisanangi la yabaja ma ngale ona masirete lo aku o loha yamake.</s>
      <s id="b.JUD.1.1.51">17 Ngaroko komagena, duma ngini ai dodiao tinidododara, bilasu niososininga ma ngale o kia iqoqomaka nanga Jou Yesus Kristus Awi rasul-rasul isingangasu qaboloka.</s>
      <s id="b.JUD.1.1.52">18 Ona itemo nginika, "Done o orasi ma dodoguka la kanaga o nyawa asa yoholu yaaka o bi moi-moi o Gikimoi wodudupa, duma manga dupa masirete bato magena yaaka de yamote.</s>
      <s id="b.JUD.1.1.53">So ona magena asa yahino de inigagaka de inisiihe nginika." 19 O nyawa maro komagena, gena kanaga yahino ngini inisigaro so ngini nimatekekokitingaka.</s>
      <s id="b.JUD.1.1.54">Ona magena manga sininga ma rabaka o Gurumi Qatetebi wogogewa de ka to ona manga sininga ma dupa o dunia manenaka yapareta onaka.</s>
      <s id="b.JUD.1.1.55">20 Duma ai dodiao tinidododara, nako ngini gena ngohi tongongano bilasu nia sininga nimatekesiputuru moi de moika, la komagena nia piricaya foloisi qaputuru o dodoto itotiaika kekiaka o Gikimoi winihihikeka.</s>
      <s id="b.JUD.1.1.56">De bilasu nisumbayang de o Gurumi Qatetebi ma kuasa ma rabaka.</s>
      <s id="b.JUD.1.1.57">21 De lo bilasu nigoge o Gikimoi Awi dodara ma rabaka.</s>
      <s id="b.JUD.1.1.58">De ngini lo bilasu niodamaha de niongongano foloisi qaputuru ma ngale nanga Jou Yesus Kristus wonagalusirika, so o oho ka sidutu ikakali done asa Una masirete winihike nginika.</s>
      <s id="b.JUD.1.1.59">22 Ngohi tongongano nakoso kanaga o nyawa ipipiricaya gena manga sininga ma rabaka o dodoto itotiaika yododatosi, ona magena bilasu ngini niagalusiri.</s>
      <s id="b.JUD.1.1.60">23 De lo nakoso kanaga ona ma binuka manga piricaya gena he yodongosa so done o naraka ma rabaku he yaumo, ena gena o uku isosora-soraka, ona magenaka bilasu ngini niasiduduga la aku o Jou Yesus iwipiricaya qaputuru kali de Una asa ona wasisalamati.</s>
      <s id="b.JUD.1.1.61">Duma kanaga ma binuka lo manga dorou foloisi ilamo, ona magena manga sininga ma dupa qatotorou gena yamomote.</s>
      <s id="b.JUD.1.1.62">Ona magenaka lo bilasu niagalusiri, duma ma ngale onaka bilasu nimasidodiahi la upa sidago manga dorou ma rabaku ngini lo nitura.</s>
      <s id="b.JUD.1.1.63">Komagena o nyawa ma dorou niagalusiri, duma to ona manga dorou magena niaholu, maro o baju qafafaja so niaholu.</s>
      <s id="b.JUD.1.1.64">24 O Gikimoi Una gena de Awi kuasa aku ngini winijaga winisidodiahi la upa sidago nitura de niwipiricaya kawa.</s>
      <s id="b.JUD.1.1.65">La ma orasi ngini winingoso kagena to Una Awi simaka, de Awi nita ma rabaka gena o nyawa moi lo yaakuwa ngini inikalaki so nia nali foloisi ilamo.</s>
      <s id="b.JUD.1.1.66">25 Sababu ngohi tanako igogou de itero, Una magena foloi wolamo de lo wokokuasa ka ma nonomasi de isikahika ka sidutu ikakali.</s>
      <s id="b.JUD.1.1.67">So ma ngale o Yesus Kristus to ngone nanga Jou wonasiputuru, so o Gikimoi womatetengo de lo wonasisosalamati hika Una magena Awi ronga igogou posilamo.</s>
      <s id="b.JUD.1.1.68">Amin.</s>
      <s id="b.JUD.1.1.69">Ngohi Yudas</s>
     </seg>
    </div>
   </div>
   <div type="book" id="b.REV">
    <div type="chapter" id="b.REV.1">
     <seg type="verse" id="b.REV.1.1">
      <s id="b.REV.1.1.1">O hali o bi moi-moi qangodu manena idadi waasi, de o Gikimoi wisikelelo iqoma o Yesus Kristuska.</s>
      <s id="b.REV.1.1.2">Ma ngale gena o Yesus masirete asa o Gikimoi Awi sosulo-sosuloka wosimane o bi moi-moi o kia naga magena iteka kawa de asa idadi.</s>
      <s id="b.REV.1.1.3">So o Yesus Awi malaikat moi wasulo la itagi iuti Awi sosulo moili gena o Yohaneska, la ma ngale o bi moi-moi o kia asa idadadi ma orasi o dunia ma dodoguka gena wisikelelo de widedemo unaka.</s>
     </seg>
     <seg type="verse" id="b.REV.1.2">
      <s id="b.REV.1.2.1">De kanaga o bi moi-moi o Yohanes wakokeleloka, magena qangodu lo o buku magenena ma rabaka wosingangasuka.</s>
      <s id="b.REV.1.2.2">So komagena o lefo manena gena ma ngale o Gikimoi Awi demo de lo ma ngale o Gikimoi gena o Jou Yesus Kristus Awi singangasu gena itotiai.</s>
     </seg>
     <seg type="verse" id="b.REV.1.3">
      <s id="b.REV.1.3.1">O nyawa nakoso o demo o Gikimoino isingongangasu o buku manena ma rabaka gena ma ngale yabacaka de yosigiseka de lo yodupa yaakaka, done ona magena asa yosanangi.</s>
      <s id="b.REV.1.3.2">Sababu ma orasi he idumuka de o bi moi-moi magegena qangodu asa idadi.</s>
     </seg>
     <seg type="verse" id="b.REV.1.4">
      <s id="b.REV.1.4.1">Ngini o gogobu tumudingi o Asia ma daeraka.</s>
      <s id="b.REV.1.4.2">Ngohi Yohanes.</s>
      <s id="b.REV.1.4.3">Tanu o laha ifoloi nidogo nginika so nia sininga ma rabaka foloi isanangi, ma ngale magegena so ngohi togolo o Gikimoika, de o gurumi ngai tumudingi, de lo o Yesus Kristus.</s>
      <s id="b.REV.1.4.4">Sababu o Gikimoi kanaga o orasi manena de Una lo kanaga o orasi iqoqomaka de sidago lo o orasi ma simaka done wouti kali, de o gurumi ngai tumudingi magena o Gikimoi Awi pareta ma kursi ma simaka ileleani,</s>
     </seg>
     <seg type="verse" id="b.REV.1.5">
      <s id="b.REV.1.5.1">de lo o Yesus Kristus aku powipiricaya la Una Awi dodoto ma ngale o Gikimoi gena asa wosingangasu.</s>
      <s id="b.REV.1.5.2">Una gena o Gikimoi ma Ngopa womatetengo gena o sone ma rabano wisioho kali de lo nako o bi kolano o dunia ma bi dokuka manga kuasa gena, Una Awi kuasa foloi ilamo.</s>
      <s id="b.REV.1.5.3">Yesus, Ngona magena asa ngomi nomidodaraka de nosone de Ani au ikopola ma ngale mia dorouno nomipalakoka.</s>
     </seg>
     <seg type="verse" id="b.REV.1.6">
      <s id="b.REV.1.6.1">De lo Ngona nositatapu mia manara gena Ngona minisihabari de mipareta dede Ngona, de ma ngale Ani Baba Gikimoi to ngomi mia Kolano gena miwileleani.</s>
      <s id="b.REV.1.6.2">Ngomi mianako igogou de itero Ngona gena foloi nolamo de lo nokuasa ka sidutu ikakali.</s>
     </seg>
     <seg type="verse" id="b.REV.1.7">
      <s id="b.REV.1.7.1">Hika ngini niakelelo!</s>
      <s id="b.REV.1.7.2">Una magena kanaga wahino wouti o lobi-lobi ma rabaku.</s>
      <s id="b.REV.1.7.3">De o bi nyawa yangodu lo Una gena iwikelelo komagena ona iwitotooma lo.</s>
      <s id="b.REV.1.7.4">So o dunia ma bi soa qangodu ma ngale Una iari de yododora.</s>
      <s id="b.REV.1.7.5">Igogou!</s>
      <s id="b.REV.1.7.6">Una asa wahino.</s>
     </seg>
     <seg type="verse" id="b.REV.1.8">
      <s id="b.REV.1.8.1">O Jou Gikimoi wotemo, "Ngohi manena Ai kuasa foloisi ilamo, Ngohi gena ma nonomaka de lo ma dodoguka, de asa tooho ka sidutu ikakali, de kanaga tooho o orasi manena, de o orasi iqoqomasi, de done asa tahino kali."</s>
     </seg>
     <seg type="verse" id="b.REV.1.9">
      <s id="b.REV.1.9.1">Ngohi manena o Yohanes to ngini nia dodiao moi o Yesus wipipiricayaka.</s>
      <s id="b.REV.1.9.2">So maro ngini komagena lo ngohi o Gikimoi Awi pareta todamaha so ngaroko ngohi isisangisara, duma o sangisara gena ngohi tamoku.</s>
      <s id="b.REV.1.9.3">Komagena so o Gikimoi Awi demo de lo ma ngale Una gena o Yesus wosingangasu itotiai, de magena ngohi lo tosihabarika so asa iumo o Patmos ma guraka.</s>
     </seg>
     <seg type="verse" id="b.REV.1.10">
      <s id="b.REV.1.10.1">De ma orasi magena, o Minggu ma Wangeka, de o Gurumi Qatetebi ngohi ai sininga wapareta so tamote.</s>
      <s id="b.REV.1.10.2">Kagena de o gogelelo moi tamake so kanaga ngohi ai duduno o ili ilalamo moi toise maro o trompet ma ili,</s>
     </seg>
     <seg type="verse" id="b.REV.1.11">
      <s id="b.REV.1.11.1">de o ili magena itemo, "Yohanes, hika ngona nalefo o bi moi-moi o kia asa nakokelelo.</s>
      <s id="b.REV.1.11.2">Qaboloka, de ani lefo magena nasidingo o gogobu tumudingi o bi kota o Asia ma daeraka, ena gena o Efesuska, o Smirnaka, o Pergamuska, o Tiatiraka, o Sardiska, o Filadelfiaka de o Laodikiaka."</s>
     </seg>
     <seg type="verse" id="b.REV.1.12">
      <s id="b.REV.1.12.1">Magena de ngohi tomakiliho de takelelo ma ngale tatailako nagoona ibicara ngohino.</s>
      <s id="b.REV.1.12.2">Ato tomaginano gena, kanaga o silo ngai tumudingi de ma dadami lo ka o guracino,</s>
     </seg>
     <seg type="verse" id="b.REV.1.13">
      <s id="b.REV.1.13.1">de kanaga ma dongirabaka Una magena maro o nyawa moi kagena womaokoye.</s>
      <s id="b.REV.1.13.2">Una womasitibaku o juba ikukuruku sidago lo Awi qohuku de to Una Awi mamata ma sangi lo ka o guraci.</s>
     </seg>
     <seg type="verse" id="b.REV.1.14">
      <s id="b.REV.1.14.1">De Una Awi sahe ma hutu gena qaare maro o duba ma gogo de imatero o namo gotola ma gogo, de Awi lako magena isiwa-siwa maro o uku ma sora.</s>
     </seg>
     <seg type="verse" id="b.REV.1.15">
      <s id="b.REV.1.15.1">To Una Awi qohu gena ileto-leto lo imatero maro o tembaga kanaga o uku ma rabaka so qatebi, de Awi ili ma lamo maro ake o denetaku itutura.</s>
     </seg>
     <seg type="verse" id="b.REV.1.16">
      <s id="b.REV.1.16.1">To Una Awi gia ma girinaka wacohono o bi ngoma ngai tumudingi, de Awi uruno isupu o sumarangi moi ma doto sinotoka.</s>
      <s id="b.REV.1.16.2">De Una Awi bio gena ileto de ma leto ma buturu magena maro o wange itotiai.</s>
     </seg>
     <seg type="verse" id="b.REV.1.18">
      <s id="b.REV.1.18.1">So ma orasi Una ngohi towikelelo, de ngohi asa tobukuku de tosuba to Una Awi simaka, tobicara taakuwa de tomomi lo taakuwa koloko o nyawa isosone.</s>
      <s id="b.REV.1.18.2">Kagena de Una Awi gia ma girina wahado ngohiku, de wotemo, "Ngohi manena o oho ma nonomaka de lo ma dodoguka asa ka tooho sidutu ikakali.</s>
      <s id="b.REV.1.18.3">Sababu Ngohi lo Una Woooho so ngaroko iqoma tosoneka, duma Ngohi gena asa tooho ka sidutu ikakali.</s>
      <s id="b.REV.1.18.4">Ngohi tapareta o sone ma buturu de lo o nyawa manga sone ma orasi.</s>
      <s id="b.REV.1.18.5">Komagena so, ngaroko, ngona upa nimodo.</s>
     </seg>
     <seg type="verse" id="b.REV.1.19">
      <s id="b.REV.1.19.1">Duma hika o bi moi-moi nakokelelo magena nalefo kasi, bai o bi moi-moi idadadi o orasi manena naga bai lo o bi moi-moi asa idadadi o orasi ma simaka.</s>
     </seg>
     <seg type="verse" id="b.REV.1.20">
      <s id="b.REV.1.20.1">Komagena o ngoma ngai tumudingi Ai gia ma girinaka de lo o silo ngai tumudingi ma dadami o guracino magena, ngaroko nakeleloka, duma ma ngale gena nanakowa.</s>
      <s id="b.REV.1.20.2">So hika Ngohi tonisingangasu ngonaka: O silo ngai tumudingi ma ngale gena o gogobu tumudingi, de lo o ngoma ngai tumudingi ma ngale gena o bi malaikat, ena gena o bi gogobu tumudingi manga bobareta yajajaga."</s>
     </seg>
    </div>
    <div type="chapter" id="b.REV.2">
     <seg type="verse" id="b.REV.2.1">
      <s id="b.REV.2.1.1">"Yohanes, bilasu o surati moi nalefo de nosidingo o gogobu o Efesuska de to ona manga bobaretaka nasingangasu: Ngohi manena gena Una Awi gia ma girinaka o bi ngoma tumudingi wacocoho de lo o silo de ma dadami o guracino tumudingi ma dongirabaka wotagi-tagi.</s>
      <s id="b.REV.2.1.2">De Ngohi manena Ai demo tinisingangasu nginika.</s>
     </seg>
     <seg type="verse" id="b.REV.2.2">
      <s id="b.REV.2.2.1">Ngohi tanakoka o bi moi-moi o kia asa ngini niaakaka.</s>
      <s id="b.REV.2.2.2">Komagena ngaroko o sangisara nidahe, duma ma ngale Ngohi so ngini nimanara ka nikaeli sidago Ngohi nipiricaya qaputurusi.</s>
      <s id="b.REV.2.2.3">De ngini o bi nyawa ma dorou nialawangi de lo o nyawa itemo ona o Gikimoi Awi sosulo magena niatailako kasi sidago nianako ona magena o nyawa ikokulai.</s>
     </seg>
     <seg type="verse" id="b.REV.2.3">
      <s id="b.REV.2.3.1">Ngini de nia sabari ilamo ngaroko o nyawa nisisangisara, duma ngini nia piricaya Ngohika gena niaqohawa de nia sininga lo qaputurusi so nimatoguwa.</s>
     </seg>
     <seg type="verse" id="b.REV.2.4">
      <s id="b.REV.2.4.1">Ngaroko niaaka komagenaka, duma Ngohi ngini tinisisalasi, sababu ngini gena ngaroko iqoqoma nipiricaya Ngohi de nia dodara qaputuru, duma nia dodara o orasi manena qamalaika.</s>
     </seg>
     <seg type="verse" id="b.REV.2.5">
      <s id="b.REV.2.5.1">Mutuwade Ngohi tinisidapano nginika bilasu ngini asa niososininga maro idodooha ma nonomaka ngini nidodara Ngohika de o orasi manena ngini nia dodara Ngohika gena ihiwaka.</s>
      <s id="b.REV.2.5.2">Tanu ngini asa nimatoba de nimatoduba ma ngale nia dodara ma nonoma gena iliho kali, maro iqoqoma la komagena aku Ngohi nidodara kali.</s>
      <s id="b.REV.2.5.3">Nakoso komagenawa, de Ngohi bilasu togila-gila tahika nginika, la to ngini nia silo ma dadami magena tarapu so ma nita he isiwa kawa.</s>
     </seg>
     <seg type="verse" id="b.REV.2.6">
      <s id="b.REV.2.6.1">Ngaroko komagena, duma kanaga o loha moili nginika, gena maro Ngohi, komagena lo ngini so o nyawa o Nikolaus iwimomote manga manara gena ngini nioduhuduka.</s>
     </seg>
     <seg type="verse" id="b.REV.2.7">
      <s id="b.REV.2.7.1">He!</s>
      <s id="b.REV.2.7.2">Ngini nakoso de nia ngauka, tanu niise o kia Ngohi de o Gurumi Qatetebi so mitemo o bi gogobu-gogobuka.</s>
      <s id="b.REV.2.7.3">O nyawa nagoona nakoso o dodoto ikokulai yaholu de Ngohi ipiricaya qaputuru maro o prajurit moi imakudubu sidago lo watura, so ona magena asa Ngohi tasimaha o oho ma gota ma sopo, kiaka o Gikimoi Awi goge qaloloha (eko o Firdaus) ma rabaka, yaqehe la yaoqo so yooho ka sidutu ikakali."</s>
     </seg>
     <seg type="verse" id="b.REV.2.8">
      <s id="b.REV.2.8.1">"Bilasu o surati moi nalefo kali de nosidingo o gogobu o Smirnaka de to ona manga bobaretaka nosingangasu: Ngohi manena o oho ma nonoma de lo ma dodogu, de ngaroko tosoneka, duma tooho kali.</s>
      <s id="b.REV.2.8.2">De o demo manena gena Ngohi tinisingangasu nginika.</s>
     </seg>
     <seg type="verse" id="b.REV.2.9">
      <s id="b.REV.2.9.1">Ngohi tanako, ngaroko, ngini gena ma ngale nia piricaya Ngohika so o nyawa asa nisisangisara.</s>
      <s id="b.REV.2.9.2">De tanako nia moi-moi gena asa ikurangi, ena momongo nia kaya igogou gena kanaga o sorogaka.</s>
      <s id="b.REV.2.9.3">De tanako lo o Yahudika ma nyawa ngaroko itemo ona masirete o Gikimoi wisigise, duma ona magena asa nia ronga ma dorou yogaka, ena momongo maro ona lo o gogobu moi de o Ibliska wisigise.</s>
     </seg>
     <seg type="verse" id="b.REV.2.10">
      <s id="b.REV.2.10.1">He!</s>
      <s id="b.REV.2.10.2">Niisesi.</s>
      <s id="b.REV.2.10.3">Ngaroko, ngini upa he nimodoli.</s>
      <s id="b.REV.2.10.4">Sababu igogou-gogou sutusi de o Iblis asa yaaka so ngini nimuruo naga o bui ma rabaka nisingosa la inibaja ma ngale Ngohi upa he nipiricaya.</s>
      <s id="b.REV.2.10.5">Komagena de asa nisangisara, duma ma deka cawali o wange mogiowo.</s>
      <s id="b.REV.2.10.6">La ngaroko kagena de ona yodupa nitooma, tanu ngini asa niapiricaya qaputuru Ngohika.</s>
      <s id="b.REV.2.10.7">Nako niaaka komagena, de ma fanggali asa taaka nginika so ngini dede Ngohi asa nioho ka sidutu ikakali.</s>
      <s id="b.REV.2.10.8">Komagena so ngaroko kanaga ngini nisangisara ifoloi, tanu upa he nimodoli.</s>
     </seg>
     <seg type="verse" id="b.REV.2.11">
      <s id="b.REV.2.11.1">He!</s>
      <s id="b.REV.2.11.2">Ngini nakoso de nia ngauka tanu, niise o kia Ngohi de o Gurumi Qatetebi so mitemo o bi gogobu-gogobuka.</s>
      <s id="b.REV.2.11.3">O nyawa nagoona nakoso o dodoto ikokulai yaholu de Ngohi ipiricaya qaputuru maro o prajurit moi imakudubu sidago lo watura, so ona magena ngaroko manga rohe isoneka, duma upa sidago ona asa isone ma sinoto kali.</s>
      <s id="b.REV.2.11.4">Gena upa sidago o narakaka yaumo."</s>
     </seg>
     <seg type="verse" id="b.REV.2.12">
      <s id="b.REV.2.12.1">"Bilasu o surati moi nalefo kali de nosidingo o gogobu o Pergamuska de to ona manga bobaretaka notemo: Ngohi manena de Ai sumarangi moi gena ma doto sinotoka.</s>
      <s id="b.REV.2.12.2">De o demo manena gena Ngohi tinisingangasu nginika.</s>
     </seg>
     <seg type="verse" id="b.REV.2.13">
      <s id="b.REV.2.13.1">Ngohi tanakoka o riho kiaka ngini nigoge gena o riho o Iblis wopoparetaka.</s>
      <s id="b.REV.2.13.2">De ngaroko ma orasi to ngini nia sidongirabaka gena kiaka o Iblis wogogeka de o Antipas una Ai dodoto wosihabari womatoguwa so witoomaka, duma to Ngohi Ai dodoto gena niawosawa de ngini niapiricaya qaputurusi Ngohika.</s>
     </seg>
     <seg type="verse" id="b.REV.2.14">
      <s id="b.REV.2.14.1">Ngaroko komagena, duma kanaga o hali muruo naga Ngohi tinisisala nginika.</s>
      <s id="b.REV.2.14.2">Ena gena, ngini nia sidongirabaka nimuruo naga niasimaha o Bileam awi dodoto yacoho.</s>
      <s id="b.REV.2.14.3">O Bileam una magena o Balak iwidoto la una o Israel ma nyawa wagegego so ona o dorouku ituraka.</s>
      <s id="b.REV.2.14.4">Ena gena, manga giki o gia isiaaka ma ino isisusubaka gena yaoqo de lo o bi nyafusu ma dorou yaaka.</s>
     </seg>
     <seg type="verse" id="b.REV.2.15">
      <s id="b.REV.2.15.1">Komagena lo kanaga ngini nimuruo naga lo o Nikolaus awi dodoto niacoho, magena imatero de o Bileam awi dodoto.</s>
     </seg>
     <seg type="verse" id="b.REV.2.16">
      <s id="b.REV.2.16.1">Sababu magegena Ngohi tinisidapano nginika bilasu ngini nimatoba de nimatoduba.</s>
      <s id="b.REV.2.16.2">Nako niaaka komagenawa, de Ngohi bilasu togila-gila tahika nginika, la o dodoto ikokulai yododoto ona magena done de to Ngohi Ai sumarangi Ai uruka asa talawangi de takudoti.</s>
     </seg>
     <seg type="verse" id="b.REV.2.17">
      <s id="b.REV.2.17.1">He!</s>
      <s id="b.REV.2.17.2">Ngini nakoso de nia ngauka, tanu niise o kia Ngohi de o Gurumi Qatetebi so mitemo o bi gogobu-gogobuka.</s>
      <s id="b.REV.2.17.3">O nyawa nagoona nakoso o dodoto ikokulai yaholu de Ngohi ipiricaya qaputuru maro o prajurit moi imakudubu sidago lo watura, so ona magenaka asa Ngohi tahike o ino manna yaiihu, ena gena o kia yadodiahi o sorogaka de lo tahike o teto qaaare moi.</s>
      <s id="b.REV.2.17.4">O teto magenaka kanaga yalefo o ronga qamomuane de magena o nyawa nagoona lo yanakowa ka cawali ona masirete yamamake asa yanako."</s>
     </seg>
     <seg type="verse" id="b.REV.2.18">
      <s id="b.REV.2.18.1">"Bilasu o surati moi nalefo kali de nosidingo o gogobu o Tiatiraka de to ona manga bobaretaka notemo: Ngohi manena o Gikimoi ma Ngopa.</s>
      <s id="b.REV.2.18.2">Ai lako ma siwa gena maro o uku ma sora.</s>
      <s id="b.REV.2.18.3">To Ngohi Ai qohu lo ileto-leto gena maro o tembaga eko o uku ma ngabo.</s>
      <s id="b.REV.2.18.4">De o demo manena gena Ngohi tinisingangasu nginika.</s>
     </seg>
     <seg type="verse" id="b.REV.2.19">
      <s id="b.REV.2.19.1">Ngohi tanako o bi moi-moi o kia ngini asa niaaka.</s>
      <s id="b.REV.2.19.2">Komagena ngini Ngohi nidodara, de nimatoguwa Ngohi nisigise, de ma ngale Ngohi gena o nyawaka nisihabari, so ngaroko o sangisara niamake, ngini gena ka niamoku.</s>
      <s id="b.REV.2.19.3">Igogou, ngini iqomaka Ai manara niaaka de sidago o orasi manena gena ifoloika.</s>
     </seg>
     <seg type="verse" id="b.REV.2.20">
      <s id="b.REV.2.20.1">Ngaroko niaaka komagenaka, duma Ngohi ngini tinisisalasi.</s>
      <s id="b.REV.2.20.2">Sababu ngini gena asa kanaga nia dongirabaka o ngopeqeka moi ongo Izebel, de muna masirete minisihaga motemo muna gena o Gikimoi Awi nabi moi.</s>
      <s id="b.REV.2.20.3">Muna magena nimimaha-maha so o dodoto ikokulai aku modoto.</s>
      <s id="b.REV.2.20.4">Komagena so masihagaka to Ngohi Ai sosulo-sosulo, sidago ona lo manga giki o gia isiaaka de ma ino isisusubaka gena yaoqo de o bi nyafusu ma dorou lo yaakaka.</s>
     </seg>
     <seg type="verse" id="b.REV.2.21">
      <s id="b.REV.2.21.1">De ngaroko lo Ngohi tomiqohaka ma dekano totemo nagala muna asa ami dorouno momatoba de momatoduba, duma sidago o orasi manena muna gena moholu ami nyafusu ma dorou modongosa.</s>
     </seg>
     <seg type="verse" id="b.REV.2.22">
      <s id="b.REV.2.22.1">Komagena so Ngohi manena taaka ma ngale muna magena done asa mipanyake qatubuso, de to muna ami dodiao lo nakoso o nyafusu ma dorou yaakaka gena to ona manga sangisara ifoloi.</s>
      <s id="b.REV.2.22.2">Komagena so cawali Ngohi taakawa gena ka ona magena, nakoso de manga nyafusu ma dorou duma imatoba de imatodubaka.</s>
     </seg>
     <seg type="verse" id="b.REV.2.23">
      <s id="b.REV.2.23.1">Igogou, Ngohi asa tatooma o nyawa ona magena nakoso to muna ami dodoto gena yamote de yacoho.</s>
      <s id="b.REV.2.23.2">Komagena so o bi gogobu yangodu gena asa yanako igogou-gogou Ngohi manena gena o nyawa ngini ningodu nia sininga ma raba tatailako, de tanako ma ngale nia loha de nia dorou ma sopo done tafanggali de o loha eko lo de o dorou.</s>
     </seg>
     <seg type="verse" id="b.REV.2.24">
      <s id="b.REV.2.24.1">Duma ngini ma binuka o Tiatiraka Ngohi nipipiricaya o dodoto magena niamotewa eko niacohowa, kiaka itemo o Iblis ma dodoto icocawaro.</s>
      <s id="b.REV.2.24.2">Ngini gena Ngohi tinisingangasu ningoduka maro o babati moi ma ngale upa Ngohi tinisitubuso nginika, upa sidago nia momoku qatubuso.</s>
     </seg>
     <seg type="verse" id="b.REV.2.25">
      <s id="b.REV.2.25.1">Duma done ma bati Ngohi tahino kali, de bilasu ngini gena nipiricaya qaputuru Ngohika de lo niodupa Ai manara niaaka.</s>
     </seg>
     <seg type="verse" id="b.REV.2.26">
      <s id="b.REV.2.26.1">O nyawa nagoona nakoso ona o dodoto ikokulai yaholu de Ngohi ipiricaya qaputuru maro o prajurit moi imakudubu sidago lo watura de to Ngohi Ai demo lo yaaka sidago o orasi ma dodoguka, ona magenaka asa Ngohi o kuasa tahike la ona asa o bi bangsa qangodu yapareta.</s>
     </seg>
     <seg type="verse" id="b.REV.2.27">
      <s id="b.REV.2.27.1">O kuasa magena imatero maro Ai Baba Awi kuasa Ngohi tamake, so maro Ngohi, komagena lo o kuasa magena tahike onaka.</s>
      <s id="b.REV.2.27.2">'Una asa o bi bangsa wapareta ona gena wasidipito, maro o bi boso o tonano Una wapolote de wasisa.'</s>
     </seg>
     <seg type="verse" id="b.REV.2.28">
      <s id="b.REV.2.28.1">De una magena asa Ngohi towihike kali o ngoma koru moi, ngaroko ma orasi o wange ibao de kanaga o ngoma magena ka isiwasi.</s>
     </seg>
     <seg type="verse" id="b.REV.2.29">
      <s id="b.REV.2.29.1">He!</s>
      <s id="b.REV.2.29.2">Ngini nakoso de nia ngauka, tanu niise o kia Ngohi de o Gurumi Qatetebi so mitemo o bi gogobu-gogobuka."</s>
     </seg>
    </div>
    <div type="chapter" id="b.REV.3">
     <seg type="verse" id="b.REV.3.1">
      <s id="b.REV.3.1.1">"Bilasu o surati moi nalefo kali de nosidingo o gogobu o Sardiska de to ona manga bobaretaka nosingangasu: Ngohi manena de o Gikimoi Awi gurumi tumudingi tapareta de lo o bi ngoma tumudingi gena tacoho.</s>
      <s id="b.REV.3.1.2">So o demo manena gena Ngohi tinisingangasu nginika.</s>
      <s id="b.REV.3.1.3">Ngohi tanako ngaroko o nyawa itemo o oho qamomuane Ngohino gena ngini niamake, duma igogou ngini niamake kawa.</s>
     </seg>
     <seg type="verse" id="b.REV.3.2">
      <s id="b.REV.3.2.1">Wewe!</s>
      <s id="b.REV.3.2.2">Upa nikiolo komagena.</s>
      <s id="b.REV.3.2.3">Hika nimomi kali.</s>
      <s id="b.REV.3.2.4">De nia sininga nisiputuruli ma ngale Ngohi nisigise qaloha.</s>
      <s id="b.REV.3.2.5">Upa sidago nia sigogise ka ma cunu de magena asa isisa, maro isosone.</s>
      <s id="b.REV.3.2.6">Sababu Ngohi tanakoka o bi moi-moi ngini niaaaka gena itiai waasi o Gikimoi Awi simaka.</s>
     </seg>
     <seg type="verse" id="b.REV.3.3">
      <s id="b.REV.3.3.1">So bilasu ngini niosininga kali o bi moi-moi o kia inidodotoka de lo nioiiseka.</s>
      <s id="b.REV.3.3.2">De tanu kagena ngini nimasigocoho qaputuru de lo nia dorouno nimatoba de nimatoduba.</s>
      <s id="b.REV.3.3.3">Nakoso ngini gena nidamahawa, de done asa Ngohi tahino nginika, maro o nyawa wototosi moi, de ma orasi gena ngini asa nianakowa muruoka de Ngohi tahino nginika.</s>
     </seg>
     <seg type="verse" id="b.REV.3.4">
      <s id="b.REV.3.4.1">Ngaroko komagena, duma ngini o Sardiska ma nyawa kanaga nimuruo naga nia baju gena niafaja waasi eko nia sininga niapareta itotiai.</s>
      <s id="b.REV.3.4.2">Komagena so ngini gena done nitagi nimakomote dede Ngohi de nia baju lo ka qaaare, sababu ma ngale ngini magenena o Gikimoi wotemo bilasu komagena.</s>
     </seg>
     <seg type="verse" id="b.REV.3.5">
      <s id="b.REV.3.5.1">O nyawa nagoona nakoso ona o dodoto ikokulai yaholu de Ngohi ipiricaya qaputuru, ona maro o prajurit moi imakudubu sidago lo yatura so ona magena asa o baju qaaare yasitibaka.</s>
      <s id="b.REV.3.5.2">Komagena so Ngohi to ona magena manga ronga upa tapiki o oho ma buku ma rabaka, ena gena o nyawa ioho ka sidutu ikakali ma bukuka, de Ai Baba de lo Awi malaikat-malaikat manga simaka asa tosibicara totemo igogou ona magena lo to Ngohi Ai nyawa.</s>
     </seg>
     <seg type="verse" id="b.REV.3.6">
      <s id="b.REV.3.6.1">He!</s>
      <s id="b.REV.3.6.2">Ngini nakoso de nia ngauka, tanu niise o kia Ngohi de o Gurumi Qatetebi so mitemo o bi gogobu-gogobuka."</s>
     </seg>
     <seg type="verse" id="b.REV.3.7">
      <s id="b.REV.3.7.1">"Bilasu o surati moi nalefo kali de nosidingo o gogobu o Filadelfiaka de to ona manga bobaretaka notemo: Ngohi manena itetebi eko Ai sininga ma rabaka o dorou moi lo ihiwa de ka o tero, so Ngohi aku ipiricaya.</s>
      <s id="b.REV.3.7.2">Ngohi ma Kolano Daud awi pareta ma kukuci tacoho.</s>
      <s id="b.REV.3.7.3">De nakoso Ngohi la kanaga o ngora tapelengaka gena, o nyawa moi lo yaakuwa yaperesu.</s>
      <s id="b.REV.3.7.4">De kanaga lo o ngora taperesuka gena, o nyawa moi lo yaakuwa yapelenga.</s>
      <s id="b.REV.3.7.5">De o demo manena gena Ngohi tinisingangasu nginika.</s>
     </seg>
     <seg type="verse" id="b.REV.3.8">
      <s id="b.REV.3.8.1">Ngohi tanakoka o bi moi-moi gena ngini asa niaakaka.</s>
      <s id="b.REV.3.8.2">Ngaroko ngini gena nia buturu ka ma cunu, duma to Ngohi Ai dodoto gena niiseka, de Ngohi nimoteka, de lo nidongosa waasi.</s>
      <s id="b.REV.3.8.3">He!</s>
      <s id="b.REV.3.8.4">Tanu niakelelo!</s>
      <s id="b.REV.3.8.5">Kanaga nia simaka o ngeko moi Ngohi tinibelengaka, la ma ngale Ai manara aku ngini niaaka de magena o nyawa moi lo yaakuwa yafati.</s>
     </seg>
     <seg type="verse" id="b.REV.3.9">
      <s id="b.REV.3.9.1">De o nyawa nagoona o Iblis wimomote gena yatodamatoko de itemo igogou ona gena o Yahudika ma nyawa, ena momongo ona o Yahudika yasowo, ona magena asa Ngohi tasulo la bilasu yahika nginika.</s>
      <s id="b.REV.3.9.2">De to ngini nia simaka bilasu ona ibukuku, de ona asa yanako gena igogou-gogou Ngohi manena tinidodara nginika.</s>
     </seg>
     <seg type="verse" id="b.REV.3.10">
      <s id="b.REV.3.10.1">Ai dodoto nginika gena, ngaroko o sangisara ma rabaka, duma niopiricaya qaputuru.</s>
      <s id="b.REV.3.10.2">So ma orasi he iteka kawa o nyawa yangodu yabaja, de o Gikimoi asa watailako de wafanggali o nyawa wihoholu o dunia ma bi dokuka gena, Ngohi manena qabolo asa ngini tinijaga de tinisiputuru.</s>
      <s id="b.REV.3.10.3">Upa sidago Ai lawangi nibaja de ngini lo Ngohi he nipiricaya kawa.</s>
     </seg>
     <seg type="verse" id="b.REV.3.11">
      <s id="b.REV.3.11.1">Iteka kawa, de Ngohi asa tahino, so tanu ngini gena asa Ngohika nipiricaya qaputuru.</s>
      <s id="b.REV.3.11.2">La o hadiah asa Ngohi tinihike nginika ma ngale nioho dede Ngohi ka sidutu ikakali, gena o nyawa moi lo yaakuwa yakoora.</s>
     </seg>
     <seg type="verse" id="b.REV.3.12">
      <s id="b.REV.3.12.1">Sababu nakoso o nyawa la o dodoto ikokulai yaholu de Ngohi ipiricaya qaputuru maro o prajurit moi imakudubu sidago lo watura, de ona magena asa Ngohi tasitatapu, maro idadi o Gikimoi Awi Tahu ma didiki.</s>
      <s id="b.REV.3.12.2">De ona magena asa o riho magena yadongosa kawa.</s>
      <s id="b.REV.3.12.3">De ona magenaka lo asa Ngohi talefo o Gikimoi Awi ronga de Awi kota ma ronga, gena o Yerusalem qamomuane o Gikimoi Awi pareta ma rabaka gena o sorogaku asa iuti.</s>
      <s id="b.REV.3.12.4">De asa lo to Ngohi Ai ronga qamomuane moi manga bioka talefo.</s>
     </seg>
     <seg type="verse" id="b.REV.3.13">
      <s id="b.REV.3.13.1">He!</s>
      <s id="b.REV.3.13.2">Ngini nakoso de nia ngauka, tanu niise o kia Ngohi de o Gurumi Qatetebi so mitemo o bi gogobu-gogobuka."</s>
     </seg>
     <seg type="verse" id="b.REV.3.14">
      <s id="b.REV.3.14.1">"Bilasu o surati moi nalefo kali de nosidingo o gogobu o Laodikiaka de to ona manga bobaretaka nosingangasu: Ngohi manena o bi moi-moi o Gikimoi wosidadadika qangodu gena ma gola.</s>
      <s id="b.REV.3.14.2">Ngohi Ai sininga itotiai de itetero, de Ai dodoto ma ngale o Gikimoi tosingongangasu magena lo itetero de lo aku niopiricaya.</s>
      <s id="b.REV.3.14.3">De o demo manena gena Ngohi tosingangasu nginika.</s>
     </seg>
     <seg type="verse" id="b.REV.3.16">
      <s id="b.REV.3.16.1">Ngohi tanako o bi moi-moi o kia asa ngini niaakaka.</s>
      <s id="b.REV.3.16.2">Ma ngale ngini gena de Ngohika de lo Ai dodotoka gena kanaga nimalawa eko lo nisahuwa, duma lebelaha ngini nimala eko nisahu.</s>
      <s id="b.REV.3.16.3">So ngini manena gena ka Ngohi Ai simano gena he tinisisupu, maro o ake so qamalawa de lo qawakawa, duma qagitipi sahu so ka tosinguna.</s>
     </seg>
     <seg type="verse" id="b.REV.3.17">
      <s id="b.REV.3.17.1">De lo ngini nitemo, 'Ngomi mikaya so mia oho ma kurangi moi lo ihiwa.'</s>
      <s id="b.REV.3.17.2">Duma ngini gena nianakowa idodooha ngini nisangisara so ifoloisi nipeleso, komagena lo maro nisusa, eko nia lako ipiloka, de lo ka nimawatoka.</s>
     </seg>
     <seg type="verse" id="b.REV.3.18">
      <s id="b.REV.3.18.1">So Ngohi todupa tanu ngini Ngohika o guraci ma duhutu nimaija, la ma ngale ngini igogou nikaya.</s>
      <s id="b.REV.3.18.2">Bilasu Ngohika lo o baju qaaare nimaija ma ngale nimasitiba, la upa sidago nimawatoka de aku nisimaqe.</s>
      <s id="b.REV.3.18.3">De hika la o sou nimaija Ngohika ma ngale nia lako ipipilo nisisou, la aku ngini igogou nimasigelelo kali.</s>
     </seg>
     <seg type="verse" id="b.REV.3.19">
      <s id="b.REV.3.19.1">Sababu o nyawa Ngohi tasiboso ona magena, so Ngohi tasidapano de manga sala tositiai.</s>
      <s id="b.REV.3.19.2">So ngini magena upa nisihaga, duma bilasu igogou nikaeli de nia dorouno nimatoba de nimatoduba.</s>
     </seg>
     <seg type="verse" id="b.REV.3.20">
      <s id="b.REV.3.20.1">He!</s>
      <s id="b.REV.3.20.2">Nikelelo.</s>
      <s id="b.REV.3.20.3">Ngohi manena kanaga o ngora ma simaka tomaokoye de tiniaso ngini.</s>
      <s id="b.REV.3.20.4">Ngohi tinidamaha la nakoso kanaga o nyawa o tahu ma rabaka Ai ili yoise de manga ngora yapelenga, de Ngohi isimaha towosa la tomatamiye de ngomi asa mioqo de miudo.</s>
     </seg>
     <seg type="verse" id="b.REV.3.21">
      <s id="b.REV.3.21.1">O nyawa nagoona nakoso ipiricaya qaputuru Ngohika, ona magena imatero de Ngohi iqomaka Ai lawangi tasitura so tokolano dede Ai Baba so kagena Awi pareta ma kursi ma dateka tomatami, komagena lo Ngohi asa ona magena lo tasimaha yokolano dede Ngohi o sorogaka la Ai pareta ma kursi ma dateka tasitami.</s>
     </seg>
     <seg type="verse" id="b.REV.3.22">
      <s id="b.REV.3.22.1">He!</s>
      <s id="b.REV.3.22.2">Ngini nakoso de nia ngauka, tanu niise o kia Ngohi de o Gurumi Qatetebi so mitemo o bi gogobu-gogobuka."</s>
     </seg>
    </div>
    <div type="chapter" id="b.REV.4">
     <seg type="verse" id="b.REV.4.1">
      <s id="b.REV.4.1.1">Qabolo de ngohi takelelo o gogelelo moili kagena o sorogaka o ngora moi ipelenga.</s>
      <s id="b.REV.4.1.2">De ngohi o ili ilalamo toise kali maro o trompet yawuwu, de magena itemo, "Hino nodolaye kanena, de asa Ngohi tonisikelelo ngonaka o bi moi-moi o kia bilasu imaaka o orasi ma simaka."</s>
     </seg>
     <seg type="verse" id="b.REV.4.2">
      <s id="b.REV.4.2.1">De gila-gila o Gikimoi Awi Gurumi ngohi ai sininga wapareta so tamote kali.</s>
      <s id="b.REV.4.2.2">De kagena o sorogaka takelelo o pareta ma kursi moi ma qokuka Una womatengo womatamiye.</s>
     </seg>
     <seg type="verse" id="b.REV.4.3">
      <s id="b.REV.4.3.1">Una womatengo gena Awi jamani ma siru maro paramata o teto qabobole ma soka gena o yaspis de o paramata qasosawala, maro o dowora ma silo gena o delima.</s>
      <s id="b.REV.4.3.2">De kanaga lo o pareta ma kursi ma gilolika o ngawate moi ileto-leto, maro o teto paramata qabobole ma soka moili gena o zamrud.</s>
     </seg>
     <seg type="verse" id="b.REV.4.4">
      <s id="b.REV.4.4.1">De ma gilolika lo kanaga o pareta ma kursi monahalo de iha gena o roriri yamonahalo de yaruha, ona o bi gogobu manga bobareta gena yodupa o Gikimoi Awi dodoto yamote, de ona magena ma qokuka imatamiye.</s>
      <s id="b.REV.4.4.2">Ona magena o baju qaaare imasitibaku de manga saheka o mahkota o guracino.</s>
     </seg>
     <seg type="verse" id="b.REV.4.5">
      <s id="b.REV.4.5.1">De o pareta ma kursi moi ma nonomaka magenano toise o kuguru de o diwotu, de lo takelelo o tatawi.</s>
      <s id="b.REV.4.5.2">De kagena ma simaka o obor ngai tumudingi isora-sora, ena gena o gurumi ngai tumudingi qaloloha o Gikimoi Awi leleleani.</s>
     </seg>
     <seg type="verse" id="b.REV.4.6">
      <s id="b.REV.4.6.1">De kagena lo koloko o ngoloto moi idodo, imatero de ka o kaca.</s>
      <s id="b.REV.4.6.2">De kagena o pareta ma kursi ma gilolika kanaga o dodadi iooho ngai iha, gena kanaga ma simaka de lo ma duduka qangodu de ma lakoka so o lako gena idala.</s>
     </seg>
     <seg type="verse" id="b.REV.4.7">
      <s id="b.REV.4.7.1">O dodadi iooho ma nonoma gena maro o haiwani moi o singa, ma sinotoka maro o sapi ma nau, ma saangeka ma bio gena maro o nyawa ma bio, ma ihaka maro o namo muludu isoso-soso.</s>
     </seg>
     <seg type="verse" id="b.REV.4.8">
      <s id="b.REV.4.8.1">O dodadi iooho magena moi-moi de to ona manga golupupu ngai butanga, de manga golupupu magena qangodu de ma lakoka.</s>
      <s id="b.REV.4.8.2">O putu de o wange ona magena inyanyi imatogu-toguwa itemo, "Jou Gikimoi, o orasi manena naga de o orasi iqoqomaka kanaga noohosi, done lo nahino kali.</s>
      <s id="b.REV.4.8.3">Jou nokokuasa, Ngona ka nitebi bato.</s>
      <s id="b.REV.4.8.4">Ani dorou moi lo asa ihiwa Ngonaka."</s>
     </seg>
     <seg type="verse" id="b.REV.4.9">
      <s id="b.REV.4.9.1">Komagena o dodadi iooho magena wisimulia de wisihoromati, de lo manga sukuru yatide Una magena womatetengo Awi pareta ma kursika de woooho ka sidutu ikakali.</s>
     </seg>
     <seg type="verse" id="b.REV.4.10">
      <s id="b.REV.4.10.1">De kanaga o roriri yamonahalo de yaruha gena Una woooho ka sidutu ikakali Awi simaka imabukuku de manga suba yatide Unaka.</s>
      <s id="b.REV.4.10.2">De kagena Awi pareta ma kursi ma simaka manga mahkota isipakaka la yatagali to ona manga giliri masirete gena qangodu iwihike Unaka, de itemo,</s>
     </seg>
     <seg type="verse" id="b.REV.4.11">
      <s id="b.REV.4.11.1">"Igogou, Jou, Ngona mia Gikimoi!</s>
      <s id="b.REV.4.11.2">Ka Ngona notero bilasu nisigiliri de nisihoromati, de lo nokuasa so Ani ronga isilamo.</s>
      <s id="b.REV.4.11.3">Sababu Ngona gena o bi moi-moi qangodu nosidadi, de to Ngona Ani dupa so qangodu gena idadi de ioho."</s>
     </seg>
    </div>
    <div type="chapter" id="b.REV.5">
     <seg type="verse" id="b.REV.5.1">
      <s id="b.REV.5.1.1">De kagena de ngohi takelelo Una o pareta ma kursika kanaga Awi gia ma girinaka o buku o lolo moi wacohono.</s>
      <s id="b.REV.5.1.2">O buku magena ma raba de ma dudu qangodu de ma lefoka, de o segel tumudingi gena isigapalaka.</s>
     </seg>
     <seg type="verse" id="b.REV.5.2">
      <s id="b.REV.5.2.1">De lo takelelo o malaikat wipoputuru moi de una kanaga wosingangasu womaili-ilika wotemo, "O buku o lolo moi ma segel manena o nyawa nagoona yamalo manga sininga itiai la o segel manena yaraca de o buku manena yapelenga."</s>
     </seg>
     <seg type="verse" id="b.REV.5.3">
      <s id="b.REV.5.3.1">Duma bai ona kanaga o sorogaka, de o duniaka, eko lo o dunia ma litimiku o dodadi moi lo ihiwa ma ngale manga sininga itiai de o buku o lolo moi manena aku yapelenga de ma raba yanano.</s>
     </seg>
     <seg type="verse" id="b.REV.5.4">
      <s id="b.REV.5.4.1">So ngohi asa toari tomatotoore, sababu kanaga o nyawa yangodu gena moi lo waali manga sininga itiai ma ngale o buku o lolo moi ma raba manena aku yonano de isingangasu.</s>
     </seg>
     <seg type="verse" id="b.REV.5.5">
      <s id="b.REV.5.5.1">Kagena de o roriri moi wotemo ngohika, "Upa noari.</s>
      <s id="b.REV.5.5.2">Hika nanano de nakelelo.</s>
      <s id="b.REV.5.5.3">Una o Yehuda ma soano ma Kolano Daud awi ngopa de awi dano moiku, Una magena wolamo de wokuasa maro ka o singa ma nau moi so Awi lawangi wasitura qaboloka.</s>
      <s id="b.REV.5.5.4">So Una magena asa waaku o buku o lolo moi ma segel ngai tumudingika magena waraca de lo wapelenga."</s>
     </seg>
     <seg type="verse" id="b.REV.5.6">
      <s id="b.REV.5.6.1">De ato tomaginano Una maro o Duba ma Goho moi kanaga womaokoye.</s>
      <s id="b.REV.5.6.2">Una magena womaokoye o pareta ma kursi ma dateka gena wisigilolino o bi dodadi iooho ngai iha de lo o roriri yamonahalo de yaruha.</s>
      <s id="b.REV.5.6.3">Una o Duba ma Goho gena koloko witola qaboloka.</s>
      <s id="b.REV.5.6.4">De Una lo Awi tadu ngai tumudingi.</s>
      <s id="b.REV.5.6.5">Una de Awi lako ngai tumudingili, ena gena o Gikimoi Awi gurumi qaloloha ngai tumudingi wasulo itagi sidago o dunia ma ngoguka.</s>
     </seg>
     <seg type="verse" id="b.REV.5.7">
      <s id="b.REV.5.7.1">So kagena de Una womatetengo o pareta ma kursika de Awi giaka o Duba ma Goho asa wahino de o buku o lolo moi gena waqehe.</s>
     </seg>
     <seg type="verse" id="b.REV.5.8">
      <s id="b.REV.5.8.1">So ma orasi o Duba ma Goho magena waqehe de Awi simaka o dodadi ngai iha de o roriri yamonahalo de yaruha ona magena asa imabukuku de manga suba yatide Unaka.</s>
      <s id="b.REV.5.8.2">O roriri moi-moi gena yacohono o kecapi de lo o udo-udo o guracino de ma raba gena iwedo de o manyanyi, ena gena o Gikimoi Awi nyawa yatide manga sumbayang Unaka.</s>
     </seg>
     <seg type="verse" id="b.REV.5.9">
      <s id="b.REV.5.9.1">De ona kagena yangodu inyanyi gena o nyanyi qamomuane moi itemo, "Ngona notiai o buku o lolo moi naqehe ma segel-segel gena aku naraca.</s>
      <s id="b.REV.5.9.2">Sababu Ngona gena nitoomaka Ani au ikopola sidago nosone.</s>
      <s id="b.REV.5.9.3">Ma ngale lo o Gikimoi yangodu Ngona naija o nyawa ona manga sihino o bi bangsa o dunia ma gilolino o bi soa moi-moi lo de lo o bi bahasa moi-moino.</s>
     </seg>
     <seg type="verse" id="b.REV.5.10">
      <s id="b.REV.5.10.1">Ona naaso la idadi Ani habari isingongangasu ma ngale o Gikimoi iwileleani, ipareta dede Una o dunia ma bi doku."</s>
     </seg>
     <seg type="verse" id="b.REV.5.11">
      <s id="b.REV.5.11.1">Qabolo de ngohi takelelo de toise kali o malaikat kanaga de ma cala-cala foloisi idala.</s>
      <s id="b.REV.5.11.2">Ona de o dodadi ngai iha de lo o roriri kanaga o pareta ma kursi magena isigilolino.</s>
     </seg>
     <seg type="verse" id="b.REV.5.12">
      <s id="b.REV.5.12.1">De ona inyanyi imaili-ilika itemo, "Ka o Duba ma Goho nitotooma cawali Ngona gena notiai.</s>
      <s id="b.REV.5.12.2">Nokuasa, nokaya, de nocawaro foloisi nolamo, Ngonaka bilasu nisihoromati de ka nisimulia.</s>
      <s id="b.REV.5.12.3">So Ngonaka bato nanga sukuru lo bilasu patide."</s>
     </seg>
     <seg type="verse" id="b.REV.5.13">
      <s id="b.REV.5.13.1">Qabolo de toise kali o bi dodadi yangodu bai ona o sorogaka, bai ona o duniaka, bai ona o sone ma rihoka de bai lo ona o ngolotoka, ona o dunia ma sigilolika gena yangodu-ngodu inyanyi itemo, "Hino la ngone Una womatetengo o pareta ma kursika de lo Una o Duba ma Goho gena Manga ronga de lo Manga kuasa posilamo, de Onaka pasihoromati, de lo nanga sukuru patide ka sidutu ikakali."</s>
     </seg>
     <seg type="verse" id="b.REV.5.14">
      <s id="b.REV.5.14.1">Magena de o dodadi ngai iha magena itemo, "Komagena itero de igogou!"</s>
      <s id="b.REV.5.14.2">De o roriri ona magena imabukuku de manga suba yatide o Gikimoi de lo o Duba ma Gohoka.</s>
     </seg>
    </div>
    <div type="chapter" id="b.REV.6">
     <seg type="verse" id="b.REV.6.1">
      <s id="b.REV.6.1.1">Manga suba yatideka, de takelelo o Duba ma Goho magena o buku ma segel ma nonoma asa waracaka.</s>
      <s id="b.REV.6.1.2">Waracaka, de ngohi toise o dodadi ngai iha manga sidongirabano magena o dodadi ma nonomaka ibicara de ma ili ilamo koloko o diwotu idupuru itemo, "Hino nosupusi!"</s>
     </seg>
     <seg type="verse" id="b.REV.6.2">
      <s id="b.REV.6.2.1">Tomatodoka de ngohi takelelo kali.</s>
      <s id="b.REV.6.2.2">Wewe!</s>
      <s id="b.REV.6.2.3">O jara qaaare moi isupu de una kugena wopapane, de awi giaka o ngami ma awa moi wacohono.</s>
      <s id="b.REV.6.2.4">De una awi saheka wisitibaku o mahkota moi, gena ma ngale una wotagi wokudoti de awi lawangi lo yangodu waturaka.</s>
     </seg>
     <seg type="verse" id="b.REV.6.3">
      <s id="b.REV.6.3.1">Qabolo de Una o segel ma sinoto asa waraca kali.</s>
      <s id="b.REV.6.3.2">Waraca kali de ngohi toise o dodadi ngai iha magena ma sinotoka itemo, "Nahino nosupu!"</s>
     </seg>
     <seg type="verse" id="b.REV.6.4">
      <s id="b.REV.6.4.1">O jara qasosawala moi isupu kali.</s>
      <s id="b.REV.6.4.2">De una kugena wopapane de wikuasaka so wotagi o nyawa o duniaka manga dame wakoora, ma ngale ona asa imateketooma.</s>
      <s id="b.REV.6.4.3">So una magenaka wihike o sumarangi ikakaku moi.</s>
     </seg>
     <seg type="verse" id="b.REV.6.5">
      <s id="b.REV.6.5.1">Qabolo de Una asa o segel ma saange waraca kali.</s>
      <s id="b.REV.6.5.2">Waracaka, de ngohi toise o dodadi ngai iha magena ma saangeka itemo, "Hino nosupusi!"</s>
      <s id="b.REV.6.5.3">De Ngohi takelelo kali.</s>
      <s id="b.REV.6.5.4">Wewe!</s>
      <s id="b.REV.6.5.5">O jara qatataro moi isupu kali.</s>
      <s id="b.REV.6.5.6">De una de awi kuasaka kugena wopane, de awi giaka o timbangan moi wacohono ma ngale o bare o duniaka waaka.</s>
     </seg>
     <seg type="verse" id="b.REV.6.6">
      <s id="b.REV.6.6.1">Ato toise o ili moi nagala o dodadi ngai iha ma dongirabano wopapaneka gena itemo, "Bilasu natuga o gandum qaoosa o liter moi, ma ija gena ihali imatero de o nyawa moi awi sewa womanara o wange moi.</s>
      <s id="b.REV.6.6.2">De natuga o gandum ma somoa moili o liter saange, ma ija gena ihali imatero de o nyawa moi awi sewa womanara o wange moi.</s>
      <s id="b.REV.6.6.3">Ngaroko komagena, duma upa sidago o gososo ma gota o zaitun gena natoqa de lo o anggur ma doro-doro gena upa naredi."</s>
     </seg>
     <seg type="verse" id="b.REV.6.7">
      <s id="b.REV.6.7.1">Qabolo de Una asa o segel ma ihaka waraca kali.</s>
      <s id="b.REV.6.7.2">Waracaka, de ngohi toise o dodadi ngai iha gena ma ihaka itemo, "Hino nosupusi!"</s>
     </seg>
     <seg type="verse" id="b.REV.6.8">
      <s id="b.REV.6.8.1">Ngohi takelelo kali.</s>
      <s id="b.REV.6.8.2">Wewe!</s>
      <s id="b.REV.6.8.3">O jara qakokurati moi isupu kali.</s>
      <s id="b.REV.6.8.4">De una kugena wopapane gena awi ronga o Sone, de una moili wototuuru gena awi ronga o Sone ma Riho.</s>
      <s id="b.REV.6.8.5">Ona magenaka yasikuasa la yaaka o bi nyawa o dunia ma rabaka, kanaga qaasu-asu de koloko yabati ihaka, so o bati moi gena ona asa yakudoti, o bare imasidiado so manga ino qamataka, o panyake qatotubuso yadahe de lo o haiwani ilalago yagoli sidago ona yangodu magena yatoomaka.</s>
     </seg>
     <seg type="verse" id="b.REV.6.9">
      <s id="b.REV.6.9.1">Kagena de Una asa o segel ma motohaka waraca kali.</s>
      <s id="b.REV.6.9.2">Waraca kali de ngohi takelelo o riho moi o suba o haiwani yatotolaka, de kanaga ma litimika o bi nyawa isosone manga jiwa.</s>
      <s id="b.REV.6.9.3">Ena gena, ma ngale ona o Gikimoi Awi demo yopiricaya de o Yesus Kristus Awi dodoto itotiai isihohabari ona magena yatoomaka.</s>
     </seg>
     <seg type="verse" id="b.REV.6.10">
      <s id="b.REV.6.10.1">Ona imanere itemo, "Inya!</s>
      <s id="b.REV.6.10.2">Jou Nokokuasa, de Ngona gena nitetebi de lo Ngonaka aku minipiricaya.</s>
      <s id="b.REV.6.10.3">So upa iteka de tanu o nyawa ngomi imitotoomaka manga dorou gena Ngona asa nafanggali de o dorou."</s>
     </seg>
     <seg type="verse" id="b.REV.6.11">
      <s id="b.REV.6.11.1">Qabolo de ona magena moi-moika yahike de yasitoku o juba qaaare.</s>
      <s id="b.REV.6.11.2">Qabolo de ibeseso onaka o orasi ma cunu itamahasi, sidago ona manga dodiao o Gikimoi Awi sosulo-sosulo gena yatooma kali la manga dala gena itiai yamote maro o Gikimoi wositatapuka.</s>
     </seg>
     <seg type="verse" id="b.REV.6.12">
      <s id="b.REV.6.12.1">Kagena de Una asa o segel ma butangaka waraca kali, de ngohi takelelo kanaga idadi o osu qapoputuru.</s>
      <s id="b.REV.6.12.2">De o wange asa qataroka, imatero maro o bakili ma sasao, de o ngoosa itokola lo qasawalaka koloko o au.</s>
     </seg>
     <seg type="verse" id="b.REV.6.13">
      <s id="b.REV.6.13.1">De o bi ngoma o dipaku asa itura, maro o ara ma sopo qaom waasi de itura ma orasi o rato qasosihilo yagiwi.</s>
     </seg>
     <seg type="verse" id="b.REV.6.14">
      <s id="b.REV.6.14.1">De o dipa asa iholo de imasisa koloko o jongutu yalolo, de o bi tala de o bi gura moi-moi lo ma rihono ituluruka.</s>
     </seg>
     <seg type="verse" id="b.REV.6.15">
      <s id="b.REV.6.15.1">Komagena o bi nyawa yangodu o duniaka de o bi kolano, o bi kapita, o nyawa yalalago, yokakaya, yokokuasa, yogogilalo, de yogogilalowa de lo o nyawa ma binukali ona magena yangodu imagogora iloqa o tala ma risoasa de o bi diaru ma rabaka imamingihu.</s>
     </seg>
     <seg type="verse" id="b.REV.6.16">
      <s id="b.REV.6.16.1">Imamingihuka, de o tala de o tetoka igolo de itemo, "Hika nimitalake ngomiku.</s>
      <s id="b.REV.6.16.2">Ngomi mimangihuka ma ngale Una o pareta ma kursika womatatami gena upa ngomi womikelelo de lo o Duba ma Goho magena womidoosa, so upa sidago mia dorou wafanggali de womisisangisara ngomika.</s>
     </seg>
     <seg type="verse" id="b.REV.6.17">
      <s id="b.REV.6.17.1">Sababu Awi doosa so o sangisara ma wange wositotatapuka gena yaadoka, la kanaga o nyawa nagoona lo yaakuwa ioho."</s>
     </seg>
    </div>
    <div type="chapter" id="b.REV.7">
     <seg type="verse" id="b.REV.7.1">
      <s id="b.REV.7.1.1">Kagena de ngohi tokelelo o malaikat yaruha kanaga imaokoye o dunia ma pupuku ihaka.</s>
      <s id="b.REV.7.1.2">Ona magena o paro ma gola ngai iha yafati.</s>
      <s id="b.REV.7.1.3">Yafati la ma ngale o paro upa he iwuwu o dududuka eko o teoka, de o gota moi lo upa ihiti.</s>
     </seg>
     <seg type="verse" id="b.REV.7.2">
      <s id="b.REV.7.2.1">Kanaga lo ngohi tokelelo o malaikat ma somoa moili kagena o wange ma siwaye wosupu.</s>
      <s id="b.REV.7.2.2">O malaikat magena wacohono o Gikimoi woooho to Una Awi cap masirete ma ngale Awi nyawa wasusuloka manga nonako.</s>
      <s id="b.REV.7.2.3">De o malaikat yaruha o Gikimoi wasikokuasaka la o dududu de o teo yodobiau, gena waaso womaili-ilika</s>
     </seg>
     <seg type="verse" id="b.REV.7.3">
      <s id="b.REV.7.3.1">wotemo, "O dududuka, o teoka, de lo o gota-gotaka gena upasi niabodito.</s>
      <s id="b.REV.7.3.2">Bilasu ngomi miqoma o Gikimoi Awi nyawa wasusuloka to ona manga bioko miacap kasi."</s>
     </seg>
     <seg type="verse" id="b.REV.7.4">
      <s id="b.REV.7.4.1">Magena de o malaikat de lo awi dodiao magena itagi o Gikimoi Awi sosulo-sosuloka ona yangodu yabicap kasi.</s>
      <s id="b.REV.7.4.2">Yacapka, de ngohi toise kanaga yaeto manga dala gena yacala 144, gena manga sihino o Israelka manga ngopa de manga danoku yamote manga soa de manga doku qangodu.</s>
     </seg>
     <seg type="verse" id="b.REV.7.5">
      <s id="b.REV.7.5.1">Ona magena manga soa moi-moino yacala 12 gena manga soa o Yehudano, o Ruben, o Gad,</s>
     </seg>
     <seg type="verse" id="b.REV.7.6">
      <s id="b.REV.7.6.1">o Asyer, o Naftali, o Manasye,</s>
     </seg>
     <seg type="verse" id="b.REV.7.7">
      <s id="b.REV.7.7.1">o Simeon, o Lewi, o Isakhar,</s>
     </seg>
     <seg type="verse" id="b.REV.7.8">
      <s id="b.REV.7.8.1">o Zebulon, o Yusuf de lo o Benyamin.</s>
     </seg>
     <seg type="verse" id="b.REV.7.9">
      <s id="b.REV.7.9.1">Magena qaboloka, de ato takelelo kali o nyawa kanaga he ka yadadala poli so, ngaroko, paeto lo paakuwa.</s>
      <s id="b.REV.7.9.2">Ona gena manga sihino o bi bangsa moi-moi, de o bi soa moi-moi, de lo o bi bahasa moi-moino.</s>
      <s id="b.REV.7.9.3">De kagena o Duba ma Goho de Awi pareta ma kursi ma simaka ona imaokoye, de o juba qaaare imasitibaku de lo o tano ma bi soka yacohono.</s>
     </seg>
     <seg type="verse" id="b.REV.7.10">
      <s id="b.REV.7.10.1">De ona yadadala magena imanere itemo, "To ngone nanga Gikimoi o pareta ma kursika wotatamiye kanaga lo o Duba ma Goho magena ngone ona inasisalamati."</s>
     </seg>
     <seg type="verse" id="b.REV.7.11">
      <s id="b.REV.7.11.1">Kagena de o malaikat yangodu dede o dodadi ngai iha de lo o roriri yamonahalo de yaruha ona magena kanaga o pareta ma kursi isigilolino de ibukuku manga suba yatide o Gikimoika.</s>
     </seg>
     <seg type="verse" id="b.REV.7.12">
      <s id="b.REV.7.12.1">So itemo kali, "Ngomi minisuba igogou!</s>
      <s id="b.REV.7.12.2">Ngona o Gikimoi nomatetengo ka Ani ronga misilamo.</s>
      <s id="b.REV.7.12.3">Nokuasa de nocawaro ngodu ka nanako.</s>
      <s id="b.REV.7.12.4">Bilasu Ngona minisimulia de minisihoromati, Niputuru de nopareta, bilasu mia sukuru miatide Ngonaka.</s>
      <s id="b.REV.7.12.5">Ngona minigiliri ka sidutu ikakali."</s>
     </seg>
     <seg type="verse" id="b.REV.7.13">
      <s id="b.REV.7.13.1">Kagena de o roriri moi woisano ngohika wotemo, "He!</s>
      <s id="b.REV.7.13.2">O nyawa o juba qaaare imasititibaku, ona magena nanako kiano ma nyawa."</s>
     </seg>
     <seg type="verse" id="b.REV.7.14">
      <s id="b.REV.7.14.1">De ngohi tosango totemo, "Baba, ngona noinako ngohi manena gena o kia-kiawa tosihoda, duma o hali moi-moi idadadi magena igogou ngona ka nanako."</s>
      <s id="b.REV.7.14.2">Kagena de una wotemo, "O nyawa magena ngaroko o sangisara ilalamo yatapaquka, duma manga piricaya o Yesuska gena yodongosawa, so ona manga juba magena isitiodo de o Duba ma Goho Awi au so idadi qaareka.</s>
     </seg>
     <seg type="verse" id="b.REV.7.15">
      <s id="b.REV.7.15.1">Komagena so ona kanaga o Gikimoi Awi pareta ma kursi ma simaka imaokoye, de kagena Awi Tahuka o wange de o putu ona iwisuba Unaka.</s>
      <s id="b.REV.7.15.2">So kagena Una o pareta ma kursika womatatami gena, Una dede ona yangodu igoge ma ngale Una asa ona wajaga.</s>
     </seg>
     <seg type="verse" id="b.REV.7.16">
      <s id="b.REV.7.16.1">Mutuwade ona magena he yasapi kawa de manga kiri lo qadudu kawa, de lo o wange ma sahu eko o sahu maro o uku ma sahu lo he yadahe kawa.</s>
     </seg>
     <seg type="verse" id="b.REV.7.17">
      <s id="b.REV.7.17.1">Sababu o Duba ma Goho Una kanaga o pareta ma kursi ma dateka, Una magena asa ona wajaga de watuda, de lo o ake ma jobubuka wangaho so yaudo la ona asa o Gikimoi Awi dateka ioho ka sidutu ikakali.</s>
      <s id="b.REV.7.17.2">Gena imatero maro o sowohi moi so awi duba-duba wajaga de lo watuda o ake ma jobubuka la wosiudo lo qamatawa.</s>
      <s id="b.REV.7.17.3">De o Gikimoi Una magena to ona manga kongo manga lakoka qangodu gena asa wapiki."</s>
     </seg>
    </div>
    <div type="chapter" id="b.REV.8">
     <seg type="verse" id="b.REV.8.1">
      <s id="b.REV.8.1.1">Qabolo de Una asa o segel ma tumudingika waraca kali.</s>
      <s id="b.REV.8.1.2">Waraca de kanaga o soroga lo irihika ma deka o orasi ma sononga.</s>
     </seg>
     <seg type="verse" id="b.REV.8.2">
      <s id="b.REV.8.2.1">De ngohi takelelo o malaikat yatumudingi o Gikimoi Awi simaka imaookoye, de asa yahike onaka o trompet ngai tumudingi.</s>
     </seg>
     <seg type="verse" id="b.REV.8.3">
      <s id="b.REV.8.3.1">Kanaga lo o malaikat ma somoa moili gena wahino waaho o manyanyi ma ngihi moi o guracino, de o manyanyi yatutupu ma riho ma simaka kagena womaokoye.</s>
      <s id="b.REV.8.3.2">De una magenaka o manyanyi wihike idala la de o Gikimoi Awi nyawa yangodu manga sumbayang magena lo maro o suba moi wongado kiaka o manyanyi ma riho o guracino magena ma qokuka, kagena o pareta ma kursi ma simaka.</s>
     </seg>
     <seg type="verse" id="b.REV.8.4">
      <s id="b.REV.8.4.1">So una awi giaka o manyanyi watutupu gena, ma qopo de lo o Gikimoi Awi nyawa manga sumbayang gena asa idola o Gikimoi Awi simaye.</s>
     </seg>
     <seg type="verse" id="b.REV.8.5">
      <s id="b.REV.8.5.1">Kagena de o malaikat magena o manyanyi ma ngihi o guracino magena waqehe de kugena ma rabaku o uku ma ngabo wangadoka.</s>
      <s id="b.REV.8.5.2">Qabolo de o manyanyi ma ngihi de ma raba gena wosipaka o duniaku.</s>
      <s id="b.REV.8.5.3">Ato toise o kuguru ilalamo de o diwotu ma dupuru, de lo takelelo o tatawi, de o osu lo idadi.</s>
     </seg>
     <seg type="verse" id="b.REV.8.6">
      <s id="b.REV.8.6.1">Magena qabolo de kanaga lo o malaikat yatumudingi o trompet o ngai tumudingi yacocoho, ona magena imasidailakoka ma ngale yawuwu.</s>
     </seg>
     <seg type="verse" id="b.REV.8.7">
      <s id="b.REV.8.7.1">Kanaga o malaikat moi ma nonoma awi trompet wawuwu, de imatodoka o muura o es de o uku imakacapu de o au iuhi de ikopola o duniaku.</s>
      <s id="b.REV.8.7.2">O dunia koloko ibati saangeka so o bi moi-moi iooho qangodu gena, o bati moi gena qaukuka, bai o bi gota, o dumule eko o ngangaru, de hitilahi o kia iooho o duniaka gena o regu moi qaukuka.</s>
      <s id="b.REV.8.7.3">Ma soohu o regu sinoto kasi.</s>
     </seg>
     <seg type="verse" id="b.REV.8.8">
      <s id="b.REV.8.8.1">Qabolo de o malaikat ma sinotoka awi trompet wawuwu kali, de kanaga o kia naga ilalago koloko o tala ilalamo de ka isora-sora gena yaumo de isipaka o teoku.</s>
      <s id="b.REV.8.8.2">So o teo lo koloko ibati saangeka, de o bati moi imadadi o au,</s>
     </seg>
     <seg type="verse" id="b.REV.8.9">
      <s id="b.REV.8.9.1">de kanaga o bi nao-nao lo isoneka, de o bi deru eko o deru ilalamo lo qalutuka.</s>
     </seg>
     <seg type="verse" id="b.REV.8.10">
      <s id="b.REV.8.10.1">Qabolo de o malaikat ma saange awi trompet wawuwu kali, de kanaga o ngoma ilalamo moi ka isora-sora, koloko o obor,o dipaku itura so o bi selera, gena koloko ibati saange, magena o bati moika de lo o bi ake ma jobubu o bati moi gena yatapaquka.</s>
     </seg>
     <seg type="verse" id="b.REV.8.11">
      <s id="b.REV.8.11.1">O ngoma ma ronga gena o Apsintus (eko o Mali).</s>
      <s id="b.REV.8.11.2">So ma ake magena lo imadadi qamali, de o ake qamamali la o nyawa yadadala yaudo gena ka isone.</s>
     </seg>
     <seg type="verse" id="b.REV.8.12">
      <s id="b.REV.8.12.1">Qabolo de o malaikat ma ihaka awi trompet wawuwu kali, de kanaga o wange de o ngoosa imatero maro o naga yalowola so komagena o wange de o ngoosa ma siwa irongoka, de komagena lo o bi ngoma ma siwa qaoroka.</s>
     </seg>
     <seg type="verse" id="b.REV.8.13">
      <s id="b.REV.8.13.1">Kagena de ngohi takelelo kali o namo muludu moi isososo o ngawa-ngawako, de toise ma ili ilamo itemo, "O bodito!</s>
      <s id="b.REV.8.13.2">O bodito!</s>
      <s id="b.REV.8.13.3">Kodo!</s>
      <s id="b.REV.8.13.4">O bodito qatotorou foloi ilamo asa yadahe o nyawa igogogoge o duniaka, sababu o orasi manena asa o malaikat yaruwangeli manga trompet magena yawuwu."</s>
     </seg>
    </div>
    <div type="chapter" id="b.REV.9">
     <seg type="verse" id="b.REV.9.1">
      <s id="b.REV.9.1.1">Magena de o malaikat ma motohaka awi trompet wawuwu kali, de kanaga ngohi takelelo o ngoma moi o sorogaka gena itura o duniaku.</s>
      <s id="b.REV.9.1.2">De o busune iluluku-luku o dunia ma litimiku ma ngora ma boberesu ma kukuci o ngoma magenaka yahike.</s>
     </seg>
     <seg type="verse" id="b.REV.9.2">
      <s id="b.REV.9.2.1">Kagena de o ngoma magena ma ngora ma boberesu yapelenga, de ma rabano o qopo isupu koloko o kalero ilalamo moi ma qopo.</s>
      <s id="b.REV.9.2.2">Ma qopo ilamo sidago lo o wange de o ngawa-ngawa qangodu lo qapuputuka.</s>
     </seg>
     <seg type="verse" id="b.REV.9.3">
      <s id="b.REV.9.3.1">De o qopo magena ma rabano o bi galasosoko-galasosoko isupu de o duniaku iuti, de o buturu yahike imatero de o hai sosolota ma buturu.</s>
     </seg>
     <seg type="verse" id="b.REV.9.4">
      <s id="b.REV.9.4.1">Yasuloka, duma upa ona o bi dumule, o bi gaahu, eko lo o bi gota yabodito, cawali ka o nyawa, nakoso ona magena manga bioko o Gikimoi Awi cap wosicap waasi gena bilasu yabodito.</s>
     </seg>
     <seg type="verse" id="b.REV.9.5">
      <s id="b.REV.9.5.1">De ona yasimahawa o nyawa ona magegena yatooma, duma bilasu ka yasisangisara ma deka o ngoosa motoha.</s>
      <s id="b.REV.9.5.2">O sangisara ma siri gena imatero maro o hai sosolota nakoso o nyawa yagoli de yabisa ma siri gena komagena.</s>
     </seg>
     <seg type="verse" id="b.REV.9.6">
      <s id="b.REV.9.6.1">Ma deka o ngoosa motoha o nyawa ona magena o ngeko imasisari ma ngale isone, duma ngaroko komagena ona magena isonewa.</s>
     </seg>
     <seg type="verse" id="b.REV.9.7">
      <s id="b.REV.9.7.1">O galasosoko ma goko de ma bane gena koloko o jaraku o nyawa ipapane so imasidailako itagi ikudoti.</s>
      <s id="b.REV.9.7.2">Manga saheka kanaga koloko de manga mahkota moi o guracino, de manga bio gena koloko o nyawa manga bio.</s>
     </seg>
     <seg type="verse" id="b.REV.9.8">
      <s id="b.REV.9.8.1">To ena ma hutu koloko o ngopeqeka ma hutu, de lo ma ingi gena koloko de ka o singa ma ingi.</s>
     </seg>
     <seg type="verse" id="b.REV.9.9">
      <s id="b.REV.9.9.1">To ena ma mamataka takelelo o kia naga moi koloko o baju o besi isitibaku, de isoso manga golupupu ma kuguru koloko o padati idadala de ma jara-jaraka so itagi imagogora la ikudoti.</s>
     </seg>
     <seg type="verse" id="b.REV.9.10">
      <s id="b.REV.9.10.1">De ma pego koloko o hai sosolota so de ma pego gena yaaku o nyawaka yasibisa.</s>
      <s id="b.REV.9.10.2">So de ma pego gena aku o nyawa yasisangisara ma deka o ngoosa motoha.</s>
     </seg>
     <seg type="verse" id="b.REV.9.11">
      <s id="b.REV.9.11.1">Kanaga onaka o malaikat ma dorou moi una wapopareta o busune iluluku-lukuku o dunia ma litimika.</s>
      <s id="b.REV.9.11.2">Awi ronga de o Ibranika manga demo gena o Abadon, de o Yunanika manga demo gena o Apolion (ma ngale gena "Wototooma").</s>
     </seg>
     <seg type="verse" id="b.REV.9.12">
      <s id="b.REV.9.12.1">So o bodito ma nonoma gena ipasaka, de kanagali done o bodito sinotoli gena asa ituuru.</s>
     </seg>
     <seg type="verse" id="b.REV.9.13">
      <s id="b.REV.9.13.1">Magena de o malaikat ma butangaka awi trompet wawuwu kali, de ngohi toise o ili moi.</s>
      <s id="b.REV.9.13.2">O ili magena yahino o manyanyi yatutupu ma riho ma pupuku ihano, kiaka kagena o Gikimoi Awi simaka.</s>
     </seg>
     <seg type="verse" id="b.REV.9.14">
      <s id="b.REV.9.14.1">De o ili magena isulo o malaikat ma butangaka gena itemo, "Notagi o malaikat yaruha yapopiliku o Efrat ma Selera ilalamoka, la manga bobiliku nasose de napalako."</s>
     </seg>
     <seg type="verse" id="b.REV.9.15">
      <s id="b.REV.9.15.1">So una wotagi wasose o malaikat yaruha magena.</s>
      <s id="b.REV.9.15.2">Ona magena iqomaka yapilikuka, de itamaha la ma ngale ma orasi magenena yaado o nyawa o regu saange gena o regu moi o duniaka asa yatooma.</s>
     </seg>
     <seg type="verse" id="b.REV.9.16">
      <s id="b.REV.9.16.1">Ngohi toise gena o prajurit o jaraku ipapane la ikokudoti gena manga dala yaeto, so manga dala gena o juta 200.</s>
     </seg>
     <seg type="verse" id="b.REV.9.17">
      <s id="b.REV.9.17.1">O gogelelo ma rabaka gena ngohi takelelo o jara-jara magena de lo ona ipapaneku.</s>
      <s id="b.REV.9.17.2">Gena ona manga mamataka isipake o baju o besi de ma hoqa gena koloko o uku ma sora isisosawala gena igogou, qabibisi koloko o qopo, de qakurati koloko o walira.</s>
      <s id="b.REV.9.17.3">Manga jara-jara ma sahe koloko o singa ma sahe, de ma uruno isupu o bodito saange gena o uku, o qopo, de lo o walira yatutupu.</s>
     </seg>
     <seg type="verse" id="b.REV.9.18">
      <s id="b.REV.9.18.1">De o bodito magena idadi o nyawa o duniaka koloko ibati saangeka, de o bati moi gena isoneka.</s>
     </seg>
     <seg type="verse" id="b.REV.9.19">
      <s id="b.REV.9.19.1">O jara-jara ma buturu gena de to ona manga uru de lo manga pego gena o nyawa yasitooma.</s>
      <s id="b.REV.9.19.2">Ma pego magena imadadi maro de ma sahe, koloko o ngihia ma sahe, so de magena o bi nyawa aku yasisangisara.</s>
     </seg>
     <seg type="verse" id="b.REV.9.20">
      <s id="b.REV.9.20.1">Duma o nyawa ma binukali yatotooma waasi, ona magena itoba de imatoduba iholu.</s>
      <s id="b.REV.9.20.2">O toka ona magena imatoguwa yasuba.</s>
      <s id="b.REV.9.20.3">To ona manga giki manga gia masirete isiaaka o guracino, o salakano, o tembagano, o bi tetono de lo o gotano ngaroko inakelelowa eko lo itagiwa, duma ona magena iholu yapalako.</s>
     </seg>
     <seg type="verse" id="b.REV.9.21">
      <s id="b.REV.9.21.1">De ona lo iholu yadongosa o manara qatotorou yaaka, ena gena itotooma, imagogomahate, o nyafusu ma dorou yaaka de lo itotosi.</s>
     </seg>
    </div>
    <div type="chapter" id="b.REV.10">
     <seg type="verse" id="b.REV.10.1">
      <s id="b.REV.10.1.1">Kagena de ngohi takelelo o malaikat ma somoa moili wonononau, una magena o sorogaku wouti.</s>
      <s id="b.REV.10.1.2">Una magena o lobi-lobi iwisaono, de awi saheka kanaga o ngawate yalalono, de awi bio ma siwa maro o wange ma siwa de lo awi qohu maro o uku ma golingasu.</s>
     </seg>
     <seg type="verse" id="b.REV.10.2">
      <s id="b.REV.10.2.1">Kanaga awi giaka o buku ma ceceke o lolo moi de o buku magena ipelengaka.</s>
      <s id="b.REV.10.2.2">So una awi qohu ma girina o teoku womasigipitoku de awi qohu ma gubali o dududuka womasigipitoku.</s>
     </seg>
     <seg type="verse" id="b.REV.10.3">
      <s id="b.REV.10.3.1">De una womatoore womaili-ilika maro o singa imatoore.</s>
      <s id="b.REV.10.3.2">Womatooreka, de o diwotu iwisango ma dupuru isidadu ma para tumudingi ma ili ka ilamo poli.</s>
     </seg>
     <seg type="verse" id="b.REV.10.4">
      <s id="b.REV.10.4.1">So o diwotu magena idupuruka, de ngohi ai edekati o demo magena talefo, duma toise o ili moi o sorogaku itemo, "O diwotu ngai tumudingi ma demo gena upa nalefo, de magena bilasu nosipongoka so upa nosingangasu."</s>
     </seg>
     <seg type="verse" id="b.REV.10.5">
      <s id="b.REV.10.5.1">Kagena de o malaikat una gena awi gia ma girina watide o sorogaye,</s>
     </seg>
     <seg type="verse" id="b.REV.10.6">
      <s id="b.REV.10.6.1">de wosasi o Gikimoi Awi ronga Una magena wooho ka sidutu ikakali o soroga, o dunia, o ngoloto de lo ma raba o bi moi-moi qangodu gena wosidadika.</s>
      <s id="b.REV.10.6.2">So o malaikat magena wosibobeto wotemo, "He!</s>
      <s id="b.REV.10.6.3">O Gikimoi asa wotamaha kawa ma orasi gena yaadoka.</s>
     </seg>
     <seg type="verse" id="b.REV.10.7">
      <s id="b.REV.10.7.1">Kanaga o malaikat ma tumudingika done ma orasika awi trompet magena wawuwu, de o Gikimoi Awi edekati waiihu gena asa waaka ma ngale Awi dupa wosiboloka.</s>
      <s id="b.REV.10.7.2">Awi edekati magena imatero de o kia wasingangasu Awi sosulo-sosuloka, ena gena o bi nabi-nabika."</s>
     </seg>
     <seg type="verse" id="b.REV.10.8">
      <s id="b.REV.10.8.1">De ma ili o sorogano magena ibicara ngohika itemo kali, "Notagi o malaikat una womasigogipito o teoka de o dududuka, la o buku o lolo moi awi giaka magena naqehe kasi."</s>
     </seg>
     <seg type="verse" id="b.REV.10.9">
      <s id="b.REV.10.9.1">Ngohi totagi o malaikat magenaka, de togolo totemo, "Tanu o buku ilolo ma ceceke magena noihike ngohika."</s>
      <s id="b.REV.10.9.2">So una wotemo ngohika, "Naqehe de naoqo namata-mataka o buku magena.</s>
      <s id="b.REV.10.9.3">Done asa ani uru ma rabaka ma jame qamuti maro o madu, duma ani poko ma rabaka de asa idadi qamali."</s>
     </seg>
     <seg type="verse" id="b.REV.10.10">
      <s id="b.REV.10.10.1">Kagena de o buku ma ceceke o lolo moi magena o malaikat awi giaka ngohi taqehe de lo taoqoka.</s>
      <s id="b.REV.10.10.2">To ngohi ai uru ma rabaka tajame qamuti maro o madu, duma ma orasi taqasika, de ai poko ma rabaka de asa idadi qamalika.</s>
     </seg>
     <seg type="verse" id="b.REV.10.11">
      <s id="b.REV.10.11.1">Qabolo de isulo ngohika, "Ngona gena bilasu nasingangasu kali o Gikimoi Awi demo manena ma ngale o bi bangsa moi-moika, de o bi soa moi-moika, o bi bahasa moi-moika de lo manga kolano yangoduka."</s>
     </seg>
    </div>
    <div type="chapter" id="b.REV.11">
     <seg type="verse" id="b.REV.11.1">
      <s id="b.REV.11.1.1">So kagena de ihike ngohika o gota ma depi moi, imatero de o didiki moi, la idadi maro ka o duduga moi de itemo, "Notagi o Gikimoi Awi Tahu o Yerusalemka de magena natuga, de kagena ma rabaka lo o manyanyi yatutupu ma riho gena natuga, de lo o bi nyawa isusuba manga dala naeto.</s>
     </seg>
     <seg type="verse" id="b.REV.11.3">
      <s id="b.REV.11.3.1">Naaka komagena duma o Gikimoi Awi Tahu ma loloha upa natuga.</s>
      <s id="b.REV.11.3.2">Sababu magena asa o bi bangsa ma nyawa o Gikimoi wipipiricayawa gena wahikeka, so done asa ona o Yerusalem eko o kota qatetebi magena itagi yakokiloli de iruwahe ma deka o ngoosa moruha de sinoto.</s>
      <s id="b.REV.11.3.3">De ma deka o wange 1,260 o nabi yasinoto Ngohi tasitotatapuka ona magena asa o Gikimoi Awi demo yasingangasu.</s>
      <s id="b.REV.11.3.4">Ona magena o sone ma baju imasitibaku maro o sone ma nonako moi o kota magegenaka."</s>
     </seg>
     <seg type="verse" id="b.REV.11.4">
      <s id="b.REV.11.4.1">Ona yasinoto magena imatero de o zaitun hutu sinoto de lo o silo ma dadami ngai sinoto o Jou o dunia wapopareta Awi simaka imaokoye.</s>
     </seg>
     <seg type="verse" id="b.REV.11.5">
      <s id="b.REV.11.5.1">Ona yasinoto magena nakoso o nyawa la kanaga manga edekati yabodito, de yasinoto magena manga uruno o uku asa isupu so manga lawangi gena yabodito.</s>
      <s id="b.REV.11.5.2">Komagena o nyawa nakoso manga edekati ona yabodito de yasinoto magena asa ka yatooma.</s>
     </seg>
     <seg type="verse" id="b.REV.11.6">
      <s id="b.REV.11.6.1">Ona yasinoto magena de manga kuasa o Gikimoino la o dipa yapareta, so asa imuura kawa ma bati o Gikimoi Awi demo yosingangasu kasi.</s>
      <s id="b.REV.11.6.2">De ona yamake o kuasa lo o bi ake gena aku yaaka imadadi o au, de lo yamake o kuasa la o dunia ma raba qangodu aku yasisangisara, de o bodito moi-moi gena o orasi o kia bato ona itemo qangodu ka idadi mote to ona manga dupa.</s>
     </seg>
     <seg type="verse" id="b.REV.11.7">
      <s id="b.REV.11.7.1">Ma orasi o demo magena ona isingangasu qaboloka, de o haiwani ilalago moi o dorou ma busune iluluku-lukuku o dunia ma litimino isupu, de maena ona yalawangi sidago lo yaninihi de yatoomaka.</s>
     </seg>
     <seg type="verse" id="b.REV.11.8">
      <s id="b.REV.11.8.1">So ona yasinoto manga sone ma bake magena o ngeko o kota ilalamo ma rabaka kagena ka irubasa.</s>
      <s id="b.REV.11.8.2">O kota magena imatero de o kota kiaka nanga Jou wisasangahadika, so isiade-ade maro o Sodom ma kota eko lo o Mesir ma kota kiaka ona magena o nyawa ma dorou.</s>
     </seg>
     <seg type="verse" id="b.REV.11.9">
      <s id="b.REV.11.9.1">So kagena de o bi nyawa yangodu ona o bi bangsa moi-moino, o bi soa moi-moino, de lo o bi bahasa moi-moino gena yahino manga sone magena yanano ma deka o wange saange de ma sononga.</s>
      <s id="b.REV.11.9.2">Qabolo de asa ona manga sone magegena tanu yapoosu duma yasimahawa.</s>
     </seg>
     <seg type="verse" id="b.REV.11.10">
      <s id="b.REV.11.10.1">De o orasi magena o nyawa o duniaka igogoge, ona yangodu o nabi manga sone yakokelelo gena, ona asa yanali de imore so irarame, sababu iqomaka o nabi yasinoto ona magena o nyawa o duniaka gena yasisangisaraka.</s>
     </seg>
     <seg type="verse" id="b.REV.11.11">
      <s id="b.REV.11.11.1">Kagena de o wange saange de ma sononga magena ipasaka, de o Gikimoi de Awi woma masirete asa o nabi yasinoto manga sone ma bake magena wasioho kali.</s>
      <s id="b.REV.11.11.2">So ona asa imomi de ioho kali, so ona magenaka nakoso o nyawa la o nabi magena yakelelo, de ona yangodu yatirine de yamodo.</s>
     </seg>
     <seg type="verse" id="b.REV.11.12">
      <s id="b.REV.11.12.1">De o nabi yasinoto ona magena asa o ili ilalamo moi o sorogano yoise gena, itemo onaka, "Niahinosi de nidolaye kanena."</s>
      <s id="b.REV.11.12.2">So ona yasinoto o sorogaye yodola de o lobi-lobi yasaono, so to ona manga lawangi gena he ka yadomina.</s>
     </seg>
     <seg type="verse" id="b.REV.11.13">
      <s id="b.REV.11.13.1">De kanaga o orasi magena asa o osu isitodokano sidago lo o kota magena, o regu mogiowo so o regu moi yasiwaroka, de o nyawa manga dala yacala tumudingi isoneka.</s>
      <s id="b.REV.11.13.2">So o nyawa ma binukali gena asa ka yamodo de itemo, "Igogou!</s>
      <s id="b.REV.11.13.3">O Gikimoi o sorogaka gena ka Una magena wolamo."</s>
     </seg>
     <seg type="verse" id="b.REV.11.14">
      <s id="b.REV.11.14.1">So o bodito ma sinoto gena ipasaka.</s>
      <s id="b.REV.11.14.2">Itekawa de, kodo, o bodito ma saange imasidiado kali!</s>
     </seg>
     <seg type="verse" id="b.REV.11.15">
      <s id="b.REV.11.15.1">De o malaikat ma tumudingi awi trompet asa wawuwu kali, de kanaga o sorogaka o bi ili ilalamo, de itemo, "Wokokuasa o dunia ma bi doku qangodu gena, wakuasa de wapareta maro o kolano, gena o orasi manena kanaga to ngone nanga Gikimoi Awi gia ma sohaka de lo o Salamati ma Kolano wonasijajajika.</s>
      <s id="b.REV.11.15.2">Una magena asa wopareta ka sidutu ikakali."</s>
     </seg>
     <seg type="verse" id="b.REV.11.16">
      <s id="b.REV.11.16.1">Magena de o roriri yamonahalo de yaruha ona magena o Gikimoi Awi simaka imatatami, to ona manga pareta ma kursika ona ibukuku de manga suba yatide Unaka.</s>
     </seg>
     <seg type="verse" id="b.REV.11.17">
      <s id="b.REV.11.17.1">De ona itemo, "O Jou Gikimoi, Ngona gena Ani kuasa ma bati lo ihiwa.</s>
      <s id="b.REV.11.17.2">Ngona lo salalu kanaga o orasi manena de iqoqomaka.</s>
      <s id="b.REV.11.17.3">Ani buturu ka ilamo magena Ngona napake ma ngale o dunia napareta.</s>
      <s id="b.REV.11.17.4">So mia sukuru miatide Ngonaka.</s>
     </seg>
     <seg type="verse" id="b.REV.11.18">
      <s id="b.REV.11.18.1">O bi bangsa ma nyawa inisigogigisewa manga doosa foloisi ilamo.</s>
      <s id="b.REV.11.18.2">Duma ma orasi yaadoka, ona asa Ngona nangamo.</s>
      <s id="b.REV.11.18.3">Isosone manga manara natailako.</s>
      <s id="b.REV.11.18.4">Nasilamo o bi nabi gena Ani sosulo, Ani nyawa yauqu eko yalago, nako inihoromati Ngona, yangodu nasifanggali de o dodara.</s>
      <s id="b.REV.11.18.5">O nyawa o dorou yaaaka o duniaka Ngona asa ka nasisa de nabodito."</s>
     </seg>
     <seg type="verse" id="b.REV.11.19">
      <s id="b.REV.11.19.1">Kagena de o sorogaka o Gikimoi Awi Tahu ma ngora ipelenga, so kagena ma rabaka Awi jaji ma borua o guracino gena aku pakelelo.</s>
      <s id="b.REV.11.19.2">De kanaga o bodito idadi ma ngale o tatawi, o diwotu idupuru, o kuguru ma ili, o tona ihiti sidago lo o osu de o es ilalago isimuura.</s>
     </seg>
    </div>
    <div type="chapter" id="b.REV.12">
     <seg type="verse" id="b.REV.12.1">
      <s id="b.REV.12.1.1">Awi jaji ma borua gena takeleloka, de kagena o dipaka o kia naga moi ihahairani, ena gena o nonako ilalamo moi, asa isimane so takeleloka.</s>
      <s id="b.REV.12.1.2">O nonako ilalamo magena kanaga o ngopeqeka momatengo gena o wange imisaono so ma siwa koloko momasibajuka.</s>
      <s id="b.REV.12.1.3">De o ngoosa gena to muna ami qohu ma litimika, de ami saheku o ngoma ngai mogiowo de sinoto gena imisimahkotaka.</s>
     </seg>
     <seg type="verse" id="b.REV.12.2">
      <s id="b.REV.12.2.1">Muna magena morohe so he yadangade mopuo, de ami poko qasiri so moari momatotoore.</s>
     </seg>
     <seg type="verse" id="b.REV.12.3">
      <s id="b.REV.12.3.1">De kagena o dipaka o kia naga moi o nonako ihahairani moili isimane de takelelo.</s>
      <s id="b.REV.12.3.2">Ce!</s>
      <s id="b.REV.12.3.3">Magena ngaroko lo o lalahekana ilalamo, ena momongo ka o naga qasosawala moi, de maro isitero ma sahe ngai tumudingika de ma tadu ngai mogiowoka.</s>
      <s id="b.REV.12.3.4">Kanaga ma sahe moi-moiku gena o mahkota ma ceceke moi isitibaku.</s>
     </seg>
     <seg type="verse" id="b.REV.12.4">
      <s id="b.REV.12.4.1">De ma pego magena o ngoma o dipaka, qangodu koloko ibati saangeka, so o bati moi magena ma pego isipari de yaumo o duniaku.</s>
      <s id="b.REV.12.4.2">O naga magena imirisimano de ma edekati o ngopeqeka mororohe muna magena, nakoso mopuoka, de ami ngopa magena asa yaoqo.</s>
     </seg>
     <seg type="verse" id="b.REV.12.5">
      <s id="b.REV.12.5.1">Kagena de mosibuo o ngopa yanau moi.</s>
      <s id="b.REV.12.5.2">Una magena ka womatengo de wokolano o bi bangsa qangodu o duniaka, de awi pareta ma rabaka o nyawa yangodu ka isangisara.</s>
      <s id="b.REV.12.5.3">Duma o ngopa una magena wioqo kawa, sababu iwikoora de iwingaho wisikahie o Gikimoi Awi pareta ma kursika.</s>
     </seg>
     <seg type="verse" id="b.REV.12.6">
      <s id="b.REV.12.6.1">So o ngopeqeka muna magena moloqa mokahika o tona ibobeleuka.</s>
      <s id="b.REV.12.6.2">O riho magena kiaka o Gikimoi wosidailako iqomaka ma ngale muna mipalihara ma deka o wange 1,260.</s>
     </seg>
     <seg type="verse" id="b.REV.12.7">
      <s id="b.REV.12.7.1">Moloqaka, de imatodoka idadi o kudoti ilalamo o sorogaka.</s>
      <s id="b.REV.12.7.2">O malaikat wopopareta moi, o Mikhael, de awi malaikat-malaikat imatekekudoti de o naga lo de ma malaikat-malaikat imakiriwo.</s>
     </seg>
     <seg type="verse" id="b.REV.12.8">
      <s id="b.REV.12.8.1">Kagena de asa ma naga itura so o naga magena o sorogaka he igoge kawa,</s>
     </seg>
     <seg type="verse" id="b.REV.12.9">
      <s id="b.REV.12.9.1">so o duniaku yaumoka.</s>
      <s id="b.REV.12.9.2">O naga ma nonomaka gena o ngihia so wiaso lo o Toka eko lo o Iblis.</s>
      <s id="b.REV.12.9.3">Una o nyawa o dunia ma dokuka wakulaika.</s>
      <s id="b.REV.12.9.4">Una magena de lo to una awi malaikat-malaikat qangodu lo o duniaku yaumoka.</s>
     </seg>
     <seg type="verse" id="b.REV.12.10">
      <s id="b.REV.12.10.1">O duniaku wiumoka, de ngohi toise o sorogaka o ili ilalamo moi itemo, "Manena ma orasi yaado nanga Gikimoi Awi nyawa masirete wadodara de wasisalamati.</s>
      <s id="b.REV.12.10.2">Awi kuasa he foloisi ilamo kagena asa Una wisitatapuka ma ngale o dunia ma bi doku qangoduka wokolano.</s>
      <s id="b.REV.12.10.3">Awi Salamati ma Kolano lo Una wikuasa wosidumuka.</s>
      <s id="b.REV.12.10.4">Sababu wokokalaki o wange de o putu o Gikimoi Awi simaka wakalaki nanga dodiao ipipiricaya so una magena o sorogano wiumoka.</s>
     </seg>
     <seg type="verse" id="b.REV.12.11">
      <s id="b.REV.12.11.1">Ona isihohabari lo wisituraka, sababu ona o Duba ma Goho wosone de Awi au ikopola, sababu o diai lo isihabarika ngaroko done ona he yatooma.</s>
     </seg>
     <seg type="verse" id="b.REV.12.12">
      <s id="b.REV.12.12.1">Mutuwade ngini o sorogaka nia sininga ifoloi isanangi.</s>
      <s id="b.REV.12.12.2">We, o bodito!</s>
      <s id="b.REV.12.12.3">O tona de lo o teo.</s>
      <s id="b.REV.12.12.4">Sababu kugena nginiku o Iblis wokahuku.</s>
      <s id="b.REV.12.12.5">Awi doosa wosibataru womanara de o duhudu awi orasi ka ma cunu."</s>
     </seg>
     <seg type="verse" id="b.REV.12.13">
      <s id="b.REV.12.13.1">Ma orasi o naga magena imanako o duniaku yaumoka, o ngopeqeka o ngopa yanau mosibubuo magena iminihi.</s>
     </seg>
     <seg type="verse" id="b.REV.12.14">
      <s id="b.REV.12.14.1">Kagena de o ngopeqeka muna magenaka imihike ka o koqoba ilalamo ma golupupu ngai sinoto, la ma ngale muna aku mososo o tona ibobeleuka kiaka o riho moi imisidailakoka.</s>
      <s id="b.REV.12.14.2">Kagena muna asa imipalihara ma deka o ngoosa moruha de sinoto gena o taungu saange de ma sononga.</s>
      <s id="b.REV.12.14.3">La o naga magena muna upa imimake.</s>
     </seg>
     <seg type="verse" id="b.REV.12.15">
      <s id="b.REV.12.15.1">Mososo o tona ibobeleuka, de o naga magena asa ma uruno o ake iuse koloko o selera moi inguuhi qasosihilo, so imimeta o ngopeqeka muna magenaka la ma ngale imisiqasi.</s>
     </seg>
     <seg type="verse" id="b.REV.12.16">
      <s id="b.REV.12.16.1">Kagena de o ngopeqeka muna magena asa o tona imiriwo.</s>
      <s id="b.REV.12.16.2">So o ake o naga ma uruno iuuhi magena o tona ma uru ipelenga so yasoduka.</s>
     </seg>
     <seg type="verse" id="b.REV.12.17">
      <s id="b.REV.12.17.1">So o tona yasoduka, de o naga magena asa foloi imidoosa munaka, sidago o naga magena itagi yalawangi to muna ami ngopa-ngopa yangodu.</s>
      <s id="b.REV.12.17.2">Ona yangodu gena o Gikimoi Awi demo isigogise de lo o Yesus Kristus Awi dodoto itotiai isihohabari.</s>
     </seg>
     <seg type="verse" id="b.REV.12.18">
      <s id="b.REV.12.18.1">Ma ngale magegena so kagena o teo ma dateka o naga magena imaokoye itemo, "Cedeke!"</s>
     </seg>
    </div>
    <div type="chapter" id="b.REV.13">
     <seg type="verse" id="b.REV.13.1">
      <s id="b.REV.13.1.1">De kagena ngohi takelelo o teoye o haiwani ilalago moi isupu kali.</s>
      <s id="b.REV.13.1.2">Kanaga maena ma sahe ngai mogiowo de ma tadu ngai tumudingi.</s>
      <s id="b.REV.13.1.3">Ma tadu moi-moi ma qokuku kanaga de ma mahkotaka, de ma sahe moi-moika ma lefo gena o Gikimoi Awi ronga ma dorou yogaka.</s>
     </seg>
     <seg type="verse" id="b.REV.13.2">
      <s id="b.REV.13.2.1">Ma rohe gena imatero maro o harimau.</s>
      <s id="b.REV.13.2.2">Ma qohu ilamo koloko o beruang ma qohu.</s>
      <s id="b.REV.13.2.3">De ma uru koloko o singa ma uru.</s>
      <s id="b.REV.13.2.4">O haiwani magenaka yahike o naga ma buturu masirete de lo ma kuasa ilamo-lamo, gena ma ngale o nyawa yangodu bilasu ona yasinotoka yasigise.</s>
     </seg>
     <seg type="verse" id="b.REV.13.3">
      <s id="b.REV.13.3.1">De o haiwani ma sidongirabano moi kanaga ma saheka qaqaboka so he yadangade isone, duma ma nabo magena qalohaka.</s>
      <s id="b.REV.13.3.2">So o haiwani magena o bi nyawa o dunia ma bi dokuka yangodu gena yakelelo de yamote de manga hairanika.</s>
     </seg>
     <seg type="verse" id="b.REV.13.4">
      <s id="b.REV.13.4.1">Komagena so o naga magena o haiwani moika isikuasaka, so asa o naga magena ona yasuba de lo o haiwani magena yasuba kali de itemo, "He!</s>
      <s id="b.REV.13.4.2">O kuasa moi lo ihiwa imatero maro o haiwani magena ma kuasa.</s>
      <s id="b.REV.13.4.3">O nyawa nagoona lo yaakuwa yokudoti ma ngale yalawangi o haiwani magena."</s>
     </seg>
     <seg type="verse" id="b.REV.13.5">
      <s id="b.REV.13.5.1">O haiwani ilalago magena isimaha ibicara la ma ngale imacaralamo de lo o Gikimoi Awi ronga ma dorou yogaka.</s>
      <s id="b.REV.13.5.2">Komagena isimaha lo o nyawa yapareta gena ma deka o ngoosa moruha de sinoto.</s>
     </seg>
     <seg type="verse" id="b.REV.13.6">
      <s id="b.REV.13.6.1">O haiwani magena ibicara ma ngale o Gikimoi Awi ronga ma dorou yogaka, Awi goge, de ona lo igogoge o sorogaka gena yasiceke.</s>
     </seg>
     <seg type="verse" id="b.REV.13.7">
      <s id="b.REV.13.7.1">De o haiwani magena isimahaka o Gikimoi Awi nyawa yakudoti de yalawangi sidago lo yaturaka.</s>
      <s id="b.REV.13.7.2">De lo aku yapareta de yakuasa o bi nyawa ona o bi bangsa moi-moika, o bi soa moi-moika, de lo o bi bahasa moi-moika.</s>
     </seg>
     <seg type="verse" id="b.REV.13.8">
      <s id="b.REV.13.8.1">So o nyawa o duniaka igogoge ona yangodu asa o haiwani magenaka isuba, ka cawali ona magena ma orasi o Gikimoi o dunia wosidadi waasi, de kanaga ona manga ronga isilelefo o oho ma buku ma rabaka.</s>
      <s id="b.REV.13.8.2">O buku magena o Duba ma Goho witotolaka gena to Una Awi buku.</s>
     </seg>
     <seg type="verse" id="b.REV.13.9">
      <s id="b.REV.13.9.1">Nakoso ngini de nia ngauka, tanu niise:</s>
     </seg>
     <seg type="verse" id="b.REV.13.10">
      <s id="b.REV.13.10.1">O nyawa nagoona la kanaga bilasu yatago, magena igogou ona asa yatago.</s>
      <s id="b.REV.13.10.2">Komagena lo nakoso bilasu yatooma de o sumarangi, igogouli ona magena done asa yasitooma de o sumarangi.</s>
      <s id="b.REV.13.10.3">Komagena so o Gikimoi Awi nyawa, ngaroko o sangisara ma rabaka, bilasu manga sabari ilamo de bilasu wipiricaya qaputuru Unaka.</s>
     </seg>
     <seg type="verse" id="b.REV.13.11">
      <s id="b.REV.13.11.1">Kagena de o ngohi takelelo kali, o tona ma rabaye o haiwani ilalago ma somoa moili isupu kali.</s>
      <s id="b.REV.13.11.2">Maena ma saheka kanaga de ma tadu ngai sinotoka de ma tadu koloko o duba ma goho ma tadu, duma ma bicara koloko o naga ma bicara.</s>
     </seg>
     <seg type="verse" id="b.REV.13.12">
      <s id="b.REV.13.12.1">Kagena o haiwani ilalago ma nonoma magena ma simaka de o haiwani ma sinotoka manena yamake ma kuasa gena, imatero de o haiwani ma nonoma ma kuasa.</s>
      <s id="b.REV.13.12.2">So ipareta de isulo bilasu o nyawa o duniaka igogoge gena o haiwani ma nonomaka yasuba, o haiwani kiaka kanaga de ma naboka so he isone duma qalohaka.</s>
     </seg>
     <seg type="verse" id="b.REV.13.13">
      <s id="b.REV.13.13.1">De o haiwani ma sinotoka maena lo o nonako ihahairani yaaka koloko o uku gena o dipaku itura ma ngale o bi nyawa yangodu yakelelo.</s>
     </seg>
     <seg type="verse" id="b.REV.13.14">
      <s id="b.REV.13.14.1">So komagena o haiwani ma nonomaka ma simaka de o nonako ihahairani yaaka gena, isimaha so o haiwani ma sinotoka magena asa o bi nyawa ona o duniaka igogoge gena yakulai.</s>
      <s id="b.REV.13.14.2">De asa o haiwani maena isulo o nyawa ona magenaka la ma ngale bilasu isihoromati o giki de manga gia isiaka ma dulada gena de ma bio maro o haiwani ma nonomaka, kiaka o sumarangi yaqaboka duma ka iohosi.</s>
     </seg>
     <seg type="verse" id="b.REV.13.15">
      <s id="b.REV.13.15.1">De yasimahaka so o haiwani ma sinotoka, kiaka o giki yatotulada magenaka, o woma isingosa so ioho.</s>
      <s id="b.REV.13.15.2">La ma ngale o giki magena aku ibicara de isulo la kanaga o nyawa nagoona la nakoso yosuba yoholu, ona magena bilasu yatooma.</s>
     </seg>
     <seg type="verse" id="b.REV.13.16">
      <s id="b.REV.13.16.1">O haiwani ma sinotoka magena lo isulo so o bi nyawa moi-moi qangodu nagoona bato, bai ikokuasa bai lo ikokuasawa, bai ikakaya bai lo isususa, bai igogilalo bai lo igogilalowa, yangodu manga gia ma girinaka eko manga bioka bilasu de manga nonakoka.</s>
     </seg>
     <seg type="verse" id="b.REV.13.17">
      <s id="b.REV.13.17.1">La ma ngale o nyawa nagoona lo yaakuwa o kia naga moi yoija eko yosiija, ka cawali ona la kanaga de manga nonako moi yagakaka, ena gena de o haiwani magena ma ronga eko ma gegeto ma ronga.</s>
     </seg>
     <seg type="verse" id="b.REV.13.18">
      <s id="b.REV.13.18.1">Komagena so kanaga ngini bilasu de nia cawaro la ma ngale aku niaeto o haiwani magena ma gegeto ngai muruo.</s>
      <s id="b.REV.13.18.2">O gegeto magena kanaga o nyawa womatengo awi ronga ena gena 666.</s>
     </seg>
    </div>
    <div type="chapter" id="b.REV.14">
     <seg type="verse" id="b.REV.14.1">
      <s id="b.REV.14.1.1">Kagena de ngohi o gogelelo moili takelelo kali, kanaga o Duba ma Goho gena womaokoye o Sion ma talaka, komagena lo o nyawa yacala 144.</s>
      <s id="b.REV.14.1.2">De o nyawa ona magena moi-moi manga bioka Awi ronga de lo ma Baba Awi ronga isilefoka.</s>
     </seg>
     <seg type="verse" id="b.REV.14.2">
      <s id="b.REV.14.2.1">Ato toise o ili moi o sorogano.</s>
      <s id="b.REV.14.2.2">O ili ma kuguru gena koloko o ake qasosihilo, o diwotu ma dupuru eko koloko o bi kecapi isigoguule ma ili.</s>
     </seg>
     <seg type="verse" id="b.REV.14.3">
      <s id="b.REV.14.3.1">O nyawa ona magena ma simaka so kagena imaokoye o pareta ma kursi de o dodadi iooho ngai iha de lo o bi roriri gena yogilolino, so inyanyi de manga nyanyi qamomuane moi.</s>
      <s id="b.REV.14.3.2">De manga nyanyi magena o nyawa nagoona lo yaakuwa yosinyanyi, ka cawali o nyawa yacala 144 ona magena.</s>
      <s id="b.REV.14.3.3">O nyawa ona magena o Duba ma Goho manga dorou wafanggali o dunia ma dongirabano.</s>
     </seg>
     <seg type="verse" id="b.REV.14.4">
      <s id="b.REV.14.4.1">Ona magena manga sininga ma rabaka o dorou moi lo ihiwa eko lo o nyawa yanako waasi o nyafusu ma dorou yaakawa.</s>
      <s id="b.REV.14.4.2">Ona magena o Duba ma Goho kiaka wotagi ona lo kagena wimote-mote.</s>
      <s id="b.REV.14.4.3">De ona magena o dunia ma nyawa manga sidongirabaka manga dorou o Duba ma Goho wafangu qaboloka, so ma ngale ona magena ma nonoma-noma o Gikimoi wileleani la idadi maro o suba moi o Gikimoika de lo o Duba ma Gohoka.</s>
     </seg>
     <seg type="verse" id="b.REV.14.5">
      <s id="b.REV.14.5.1">So ma ngale ona magena ma moi waasi yotodamatoko de lo manga sala moi lo ihiwa.</s>
     </seg>
     <seg type="verse" id="b.REV.14.6">
      <s id="b.REV.14.6.1">Kagena de ngohi takelelo o malaikat ma somoa moili una magena wososo o ngawa-ngawaku wouti, de waaho o Gikimoi Awi habari qaloloha gena isihabari ka sidutu ikakali.</s>
      <s id="b.REV.14.6.2">Waaho la ma ngale wasihabari o bi nyawa igogoge o duniaka, ona magena o bi bangsa moi-moi, o bi soa moi-moi, de lo o bi bahasa moi-moika.</s>
     </seg>
     <seg type="verse" id="b.REV.14.7">
      <s id="b.REV.14.7.1">Una de awi ili ilamo-lamo wotemo, "He!</s>
      <s id="b.REV.14.7.2">O Gikimoi gena wolamo so ngini o nyawa ningodu bilasu ka Una magenaka niwihoromati de niwisigiliri.</s>
      <s id="b.REV.14.7.3">Sababu o Gikimoi o nyawa yangodu gena asa wafanggali manga loha eko manga dorou gena ma orasi he yaadoka.</s>
      <s id="b.REV.14.7.4">So ngini lo bilasu ka o Gikimoi niwisuba, sababu Una magegena o soroga, o dunia, o teo de lo o bi ake ma jobubu qangodu gena wosidadika."</s>
     </seg>
     <seg type="verse" id="b.REV.14.8">
      <s id="b.REV.14.8.1">Kagena de o malaikat ma somoa moili ma sinotoka magena wahino wotuuruno, de wotemo, "He!</s>
      <s id="b.REV.14.8.2">O Babel o kota ilalamo gena asa he iwaroka.</s>
      <s id="b.REV.14.8.3">Sababu o kota ma nyawa yangodu gena o nyafusu ma dorou yaakaka, ma ngale magegena o bi soa qangodu ma bi nyawa lo yodupa yaaka gena, maro o nyawa yodupa o dalu yaudo sidago manga dodiao lo yadaluka."</s>
     </seg>
     <seg type="verse" id="b.REV.14.9">
      <s id="b.REV.14.9.1">Kagena de o malaikat ma somoa moili gena ma saangeka wahino wotuuru noli, de awi ili walamo-lamo wotemo, "He!</s>
      <s id="b.REV.14.9.2">O nyawa nagoona nakoso o haiwani ilalago de o giki yatotulada magenaka la yosuba de lo imasimaha la manga bioka eko manga giaka o nonako yogakaka,</s>
     </seg>
     <seg type="verse" id="b.REV.14.10">
      <s id="b.REV.14.10.1">ona magenaka asa yamake o Gikimoi Awi doosa foloisi ilamo.</s>
      <s id="b.REV.14.10.2">Gena maro o dalu qacucuka yasiudo.</s>
      <s id="b.REV.14.10.3">Komagena so kagena Una Awi malaikat-malaikat de lo o Duba ma Goho manga simaka de asa ona ifoloi yasisangisara o uku de o walira ma sora ma rabaka.</s>
     </seg>
     <seg type="verse" id="b.REV.14.11">
      <s id="b.REV.14.11.1">So o uku ma qopo magena yasisangisara gena, ma dodogu lo ihiwa, komagena o qopo idola o wange de o putu so manga sangisara ifoloi de itogu-toguwa.</s>
      <s id="b.REV.14.11.2">Komagena ma ngale o nyawa nagoona, nakoso o haiwani ilalago de o giki yatotulada magena yasuba de lo isimaha la manga bioka eko manga giaka o nonako yagakaka."</s>
     </seg>
     <seg type="verse" id="b.REV.14.12">
      <s id="b.REV.14.12.1">Komagena so o Gikimoi Awi nyawa, ngaroko o sangisara ma rabaka, bilasu manga sabari ilamo o Gikimoi Awi demo yaaka de lo imatoguwa wipiricaya qaputuru o Yesus Kristuska.</s>
     </seg>
     <seg type="verse" id="b.REV.14.13">
      <s id="b.REV.14.13.1">Bolo, de o ili moi ilalamo toise o sorogaku itemo, "Hika nalefo o demo manena: O nyawa nagoona nakoso yasisangisara de lo yosone, duma o Jou Yesus Kristus wipiricayasi, de ona magena o orasi kangano manena de isikahika asa ka yososanangi."</s>
      <s id="b.REV.14.13.2">O Gurumi Qatetebi wotemo, "Igogou de itiai!</s>
      <s id="b.REV.14.13.3">De lo asa Awi laha ilamo wasidumu onaka, sababu to Una Awi manara yaaka ikaeli, so ona asa imawomaka de o manara qatubuso he yaaka kawa."</s>
     </seg>
     <seg type="verse" id="b.REV.14.14">
      <s id="b.REV.14.14.1">Kagena de ngohi o gogelelo moili tamake kali, kanaga o lobi qaaare de ma qokuka Una womatetengo womatamiye, Una maro o nyawa yanau moi.</s>
      <s id="b.REV.14.14.2">Una Awi saheku kanaga de Awi mahkota o guracino, de Awi giaka o rarari qadodoto moi wacohono.</s>
     </seg>
     <seg type="verse" id="b.REV.14.15">
      <s id="b.REV.14.15.1">Womatamiku de o malaikat moili o Gikimoi Awi Tahuno wosupu, de awi ili ilamo-lamo wotemo Unaka, "De Ani rarari qadodoto magena hika o duniaka notagi la nautu, sababu o sopo qaomuka so o gugutu ma orasi he yaadoka so naredi."</s>
     </seg>
     <seg type="verse" id="b.REV.14.16">
      <s id="b.REV.14.16.1">So Una o lobi ma qokuka de Awi rarari qadodoto magena wotagi o duniaku wouti de wosiwewa la qangodu magena waredi.</s>
     </seg>
     <seg type="verse" id="b.REV.14.17">
      <s id="b.REV.14.17.1">O malaikat moi kali o Gikimoi Awi Tahuno wosupuli de una o rarari qadodoto moili wacohono.</s>
     </seg>
     <seg type="verse" id="b.REV.14.18">
      <s id="b.REV.14.18.1">Wacohono, de o malaikat moili una o uku wapopareta o suba yatutupu ma rihono wosupu kali.</s>
      <s id="b.REV.14.18.2">De awi ili walamo-lamo wosulo o malaikat o rarari wacocohono gena wotemo, "De ani rarari qadodoto magena hika notagi o duniaku de nosiwewa, la naredi de natolomu o anggur ma hutu, sababu ma sopo gena qaomuka."</s>
     </seg>
     <seg type="verse" id="b.REV.14.19">
      <s id="b.REV.14.19.1">So una de awi rarari qadodoto magena wotagi wouti de wosiwewa la o anggur o duniaka qangodu waredi de watolomuka, de wosipaka o anggur isiteteho ma bosoku.</s>
      <s id="b.REV.14.19.2">O anggur yateteho ma boso ilalamoku ma ngale gena o Gikimoi Awi doosa kanaga o nyawa la de manga dorouka ona magena wasisangisara.</s>
     </seg>
     <seg type="verse" id="b.REV.14.20">
      <s id="b.REV.14.20.1">O kota magena ma duduka o nyawa o anggur isitetehoka de ma bosoku iuhi gena ikakuka, imatero maro o bi nyawa ma dorou watoomaka de manga au iuhi, sidago ma gaku he o kilo ratu saangeka de ma luku magena he o meter sinotoku.</s>
     </seg>
    </div>
    <div type="chapter" id="b.REV.15">
     <seg type="verse" id="b.REV.15.1">
      <s id="b.REV.15.1.1">Qabolo kagena o dipaka o nonako ihahairani moili de foloisi ilamo asa ngohi takelelo.</s>
      <s id="b.REV.15.1.2">Kanaga o malaikat yatumudingi gena asa yaaka o bodito tumudingi kiaka ma dodogu.</s>
      <s id="b.REV.15.1.3">Magena yaaka qabolo, de igogou asa o Gikimoi wodoosa kawa.</s>
     </seg>
     <seg type="verse" id="b.REV.15.2">
      <s id="b.REV.15.2.1">Kagena de ngohi takelelo kali o ngoloto moi imatero de o kaca imaricapu de o uku.</s>
      <s id="b.REV.15.2.2">De kagena ma dateka o nyawa imaokoye o kecapi-kecapi yacohono, ona magenena o haiwani ilalago yakudoti de yaturaka, ma buturu yasisaka, de ma giki yatotulada de lo ma ronga ma gegeto gena ona yoholu yosinonako.</s>
     </seg>
     <seg type="verse" id="b.REV.15.3">
      <s id="b.REV.15.3.1">De ona isinyanyi ma ngale o Musa, o Gikimoi Awi sosulo, de lo o Duba ma Goho de ona yonyanyi gena itemo, "Jou Gikimoi!</s>
      <s id="b.REV.15.3.2">Ngona nokokuasa, Ani manara ifoloisi yohairani, Ani moi-moi naaaka gena ka qaloha.</s>
      <s id="b.REV.15.3.3">Ngona o bi bangsaka nokolano, o moi-moi o nyawaka lo naaka, qangodu igogou de itiai.</s>
     </seg>
     <seg type="verse" id="b.REV.15.4">
      <s id="b.REV.15.4.1">Jou!</s>
      <s id="b.REV.15.4.2">O nyawa yangodu ka nisihoromati, o nyawa yangodu bilasu nisigiliri, ka ka Nonga nomatengo bato gena Ani sininga qatebi.</s>
      <s id="b.REV.15.4.3">Ngona o nyawa yangoduka nasikelelo to Ngona Ani manara itetero, de o dunia ma bi nyawa ngodu done hino Ani simaka isuba."</s>
     </seg>
     <seg type="verse" id="b.REV.15.5">
      <s id="b.REV.15.5.1">Bolo, de ngohi takeleloli kanaga o sorogaka o Gikimoi Awi Suba ma Dadaru ma ngale o nyawa winako gena ma boberesu ipelengaka.</s>
     </seg>
     <seg type="verse" id="b.REV.15.6">
      <s id="b.REV.15.6.1">Ipelengaka, de o malaikat yatumudingi gena o bodito tumudingi yaaaho de ona magena isupu manga ngihino.</s>
      <s id="b.REV.15.6.2">To ona manga baju qaaare de isisiru-siru, de manga mamata ma bobiliku gena o guraci.</s>
     </seg>
     <seg type="verse" id="b.REV.15.7">
      <s id="b.REV.15.7.1">So o dodadi iooho ngai iha manga sidongirabano moi o malaikat yatumudingika wahike o udo-udo ngai tumudingi o guracino.</s>
      <s id="b.REV.15.7.2">De kugena moi-moi ma rabaku kanaga iwedo de o doosa ilalamo, ena gena o Gikimoi woooho ka sidutu ikakali Awi doosa ilalamo.</s>
     </seg>
     <seg type="verse" id="b.REV.15.8">
      <s id="b.REV.15.8.1">O Gikimoi Awi Suba ma Dadaru magena o qopo yasaoka Una maro o kolano moi de Awi kuasaka.</s>
      <s id="b.REV.15.8.2">So kugena ma rabaku o nyawa moi lo yaakuwa yowosa yodamaha ma bati o bodito tumudingi o malaikat yatumudingi yaaho gena yaaaka isibolo kasi.</s>
     </seg>
    </div>
    <div type="chapter" id="b.REV.16">
     <seg type="verse" id="b.REV.16.1">
      <s id="b.REV.16.1.1">Kagena de ngohi toise o Gikimoi Awi Suba ma Dadaru ma rabano o ili ilalamo moi itemo o malaikat yatumudingika, "He!</s>
      <s id="b.REV.16.1.2">Hika nitagi la kiaka o Gikimoi Awi doosa o udo-udo tumudingi ma rabaka magena niakopola kugena o duniaku."</s>
     </seg>
     <seg type="verse" id="b.REV.16.2">
      <s id="b.REV.16.2.1">So o malaikat ma nonomaka asa wotagi awi udo-udo ma raba magena o duniaku wakopola.</s>
      <s id="b.REV.16.2.2">De tomatodoka o bi nyawa o haiwani ilalago, ena gena o giki yatotulada magenaka yasusuba de ona o nonako yamamake, ona magena yangoduka asa yadahe o guwu ilalago de qasisiri.</s>
     </seg>
     <seg type="verse" id="b.REV.16.3">
      <s id="b.REV.16.3.1">So o malaikat ma sinotoka magena awi udo-udo ma raba magena o ngolotoku wakopola kali.</s>
      <s id="b.REV.16.3.2">De tomatodoka o ngoloto qangodu magena imadadi o auka, maro o nyawa isosone manga au, sidago lo o bi moi-moi iooho o ngolotoka qangodu gena isoneka.</s>
     </seg>
     <seg type="verse" id="b.REV.16.4">
      <s id="b.REV.16.4.1">So o malaikat ma saangeka magena awi udo-udo ma raba gena o bi selera de lo o bi ake ma jobubuku wakopola kali.</s>
      <s id="b.REV.16.4.2">De tomatodoka o bi ake qangodu magena imadadi o auka.</s>
     </seg>
     <seg type="verse" id="b.REV.16.5">
      <s id="b.REV.16.5.1">Kagena de ngohi toise kali o malaikat ma somoa moi, una magena o bi ake qangodu wakokuasa, gena wotemo, "Jou, ka Nonga nomatengo Ani sininga itotiai.</s>
      <s id="b.REV.16.5.2">Ngona lo kanaga o orasi manena bai lo iqoqomaka.</s>
      <s id="b.REV.16.5.3">De o bodito magenena ma ngale o nyawa manga dorou nafanggali gena ka itiai.</s>
     </seg>
     <seg type="verse" id="b.REV.16.6">
      <s id="b.REV.16.6.1">Sababu ona gena to Ngona Ani nyawa de lo Ani nabi-nabi yatoomaka, so manga au yakopola, komagena lo ona magegenaka Ngona o au nahikeka la bilasu yaudo.</s>
      <s id="b.REV.16.6.2">Ma ngale o bodito nasikahika onaka Ani fanggali magena lo itiai onaka."</s>
     </seg>
     <seg type="verse" id="b.REV.16.7">
      <s id="b.REV.16.7.1">Ato toise o suba o haiwani yatotola ma rihono o ili moi itemo, "Igogou-gogou!</s>
      <s id="b.REV.16.7.2">Jou Nokokuasa, Ngona gena nako o dorou nositagali lo de o dorou gena, itiai de igogou."</s>
     </seg>
     <seg type="verse" id="b.REV.16.8">
      <s id="b.REV.16.8.1">So o malaikat ma ihaka magena awi udo-udo ma raba magena o wangeku wakopola kali.</s>
      <s id="b.REV.16.8.2">De tomatodoka o Gikimoi waaka so o wange magena ma sahu qasosihilo o bi nyawa yatupu so ma sahu qalodi ifoloi.</s>
     </seg>
     <seg type="verse" id="b.REV.16.9">
      <s id="b.REV.16.9.1">O nyawa ona magena yatupu de o wange ma sahu koloko o uku, sidago lo ona imatadahewa imatoba de imatoduba eko ona lo iwisigiliri iholuka.</s>
      <s id="b.REV.16.9.2">Duma ona asa o Gikimoi Awi ronga ma dorou yogaka de widoosa, sababu o bodito-bodito magena Una masirete wosulo.</s>
     </seg>
     <seg type="verse" id="b.REV.16.10">
      <s id="b.REV.16.10.1">So o malaikat ma motohaka awi udo-udo ma raba magena o haiwani ilalago ma pareta ma rihoku gena wakopola kali.</s>
      <s id="b.REV.16.10.2">De tomatodoka o haiwani ma bi nyawa yapopareta o duniaka manga goge qangodu gena idadi qapuputuka.</s>
      <s id="b.REV.16.10.3">So o bi nyawa magena lo asa yasiri ifoloi sidago manga laqe lo yagoli.</s>
     </seg>
     <seg type="verse" id="b.REV.16.11">
      <s id="b.REV.16.11.1">Kagena de ona asa o Gikimoi Awi ronga ma dorou wigaka, sababu ona yasirika de o guwu ilalago yadaheka.</s>
      <s id="b.REV.16.11.2">Ngaroko to ona manga dorou ma lamo komagena, duma imatoba de imatoduba iholu.</s>
     </seg>
     <seg type="verse" id="b.REV.16.12">
      <s id="b.REV.16.12.1">So o malaikat ma butangaka wotagi awi udo-udo ma raba magena o Efrat ma Selera ilalamoku wakopola kali.</s>
      <s id="b.REV.16.12.2">De tomatodoka o selera magena asa qaduduka ma ngale isidailako o ngeko la o bi kolano o wange ma siwaka nogena yakahino.</s>
     </seg>
     <seg type="verse" id="b.REV.16.13">
      <s id="b.REV.16.13.1">Kagena de ngohi takelelo o toka ngai saange ma jamani koloko o bi pedeke.</s>
      <s id="b.REV.16.13.2">De ona moi-moi magena o naga ma uruno, de o haiwani ilalago ma uruno, de lo o nabi wokokulai awi uruno isupu.</s>
     </seg>
     <seg type="verse" id="b.REV.16.14">
      <s id="b.REV.16.14.1">Ena gena, o toka lo aku o nonako ihahairani yaaka.</s>
      <s id="b.REV.16.14.2">Ona magena itagi o dunia ma bi kolano yangodu yatolomu ma ngale o Gikimoi Wokokuasa Awi Wange ilalamoka de ona imatekekudoti.</s>
     </seg>
     <seg type="verse" id="b.REV.16.15">
      <s id="b.REV.16.15.1">O Yesus wotemo, "He!</s>
      <s id="b.REV.16.15.2">Ngohi asa tahino nginika gena maro o nyawa wototosi moi.</s>
      <s id="b.REV.16.15.3">O nyawa nagoona gena asa yososanangi, nakoso manga oho yosidailako de manga baju gena salalu yahadoku manga dateka.</s>
      <s id="b.REV.16.15.4">Upa sidago ma orasika yotagi o nyawa manga simaka de ona ka imawatoka so done ona masirete yamaqe."</s>
     </seg>
     <seg type="verse" id="b.REV.16.16">
      <s id="b.REV.16.16.1">So o toka magena itagi o bi kolano yangodu yatolomu o riho moika isigronga o Harmagedon, gena o Ibrani manga demo.</s>
     </seg>
     <seg type="verse" id="b.REV.16.17">
      <s id="b.REV.16.17.1">So o malaikat ma tumudingika wotagi awi udo-udo ma raba gena o ngawa-ngawaku wakopola kali.</s>
      <s id="b.REV.16.17.2">De tomatodoka o Gikimoi Awi Suba ma Dadaru ma rabaka kagena Awi pareta ma kursino toise o ili ilalamo moi itemo, "O Gikimoi o nyawa wihoholu wasisangisara gena he qaboloka."</s>
     </seg>
     <seg type="verse" id="b.REV.16.18">
      <s id="b.REV.16.18.1">So kanaga lo o tatawi, o diwotu ma dupuru, o kuguru ma ili de lo o osu so o tona ihiti, gena o osu maro komagena idadi waasi ma orasi o nyawa o Gikimoi wasidadiku ma bati o orasi manena.</s>
      <s id="b.REV.16.18.2">So magena ifoloisi ilamo de qaputuru.</s>
     </seg>
     <seg type="verse" id="b.REV.16.19">
      <s id="b.REV.16.19.1">Kagena de o Babel o kota ilalamo magena asa ileta o regu saangeka, de lo o bangsa o Gikimoi wihoholu manga bi kota qangodu asa irubaka.</s>
      <s id="b.REV.16.19.2">Sababu o Gikimoi wososininga o kota ilalamo magena manga dorou moi-moi ilamo, so ona bilasu Una Awi doosa foloisi ilalamo yamake, gena maro o dalu qacucuka de qamamali yasiudo.</s>
     </seg>
     <seg type="verse" id="b.REV.16.20">
      <s id="b.REV.16.20.1">De lo o bi gura moi-moi qangodu asa isisaka, de o bi tala lo asa ihiwaka idadi ka o pido so qamaahika.</s>
     </seg>
     <seg type="verse" id="b.REV.16.21">
      <s id="b.REV.16.21.1">De o es ilalamo, moi ma duduga he o kilo moritoha, gena asa o dipaku isimuura de o bi nyawa yatapaqu.</s>
      <s id="b.REV.16.21.2">So o nyawa magena asa o Gikimoi Awi ronga ma dorou yogaka, sababu o es ilalamo maro o muura gena igogou o bodito ifoloisi qatorou.</s>
     </seg>
    </div>
    <div type="chapter" id="b.REV.17">
     <seg type="verse" id="b.REV.17.1">
      <s id="b.REV.17.1.1">Qabolo de o malaikat o udo-udo iaaho yatumudingi magena manga sidongirabano moi wahino ngohino, de wotemo, "Nahinosi, la ngohi tonisikelelo ngonaka idodooha o Gikimoi asa wafanggali de o sangisara o ngopeqeka mosusundali, muna magena milalamo de mogogogeku o ake de o selera idala ma dateka.</s>
     </seg>
     <seg type="verse" id="b.REV.17.2">
      <s id="b.REV.17.2.1">Muna de o bi kolano o duniaka o nyafusu ma dorou yaakaka, de ma ngale muna lo o bi nyawa o duniaka igogogoge lo manga sininga ka qanali, maro ami dalu qamumuti yaudoka so yanali."</s>
     </seg>
     <seg type="verse" id="b.REV.17.3">
      <s id="b.REV.17.3.1">Kagena de o Gikimoi Awi Gurumi idahe de ai sininga wapareta kali, de o malaikat una magena woingaho o tona ibobeleu moika.</s>
      <s id="b.REV.17.3.2">De kagena ngohi takelelo o haiwani ilalago qasosawala de o ngopeqeka moi mopaneku.</s>
      <s id="b.REV.17.3.3">O haiwani magena ma sahe ngai tumudingi de ma tadu lo ngai tumudingi, de lo ma rohe ma sigilolino isilefo o ronga-ronga ma dorou idadala isimeta o Gikimoika.</s>
     </seg>
     <seg type="verse" id="b.REV.17.4">
      <s id="b.REV.17.4.1">O ngopeqeka muna magena momasitibaku o baju qauungu de qasosawala, de lo misijojora o guraci, o paramata, de lo o mutiara.</s>
      <s id="b.REV.17.4.2">Ami giaka mocohono o udo-udo o guraci, de ma rabaka iwedo gena maro ami manara o bi nyafusu ma dorou de o bi moi-moi o maqe ma manara maakaka.</s>
     </seg>
     <seg type="verse" id="b.REV.17.5">
      <s id="b.REV.17.5.1">Ami bioka kanaga yalefo o ronga moi, ngaroko magena o nyawaka yasimane waasi itemo: Manena o Babel o kota ilalamo kanena o bi nyawa o duniaka o nyafusu ma dorou de o maqe yaaaka gena imatero maro to ona manga ake de manga nao.</s>
     </seg>
     <seg type="verse" id="b.REV.17.6">
      <s id="b.REV.17.6.1">Ngohi lo takelelo muna magena minali ma ngale o Gikimoi Awi nyawa de lo ma ngale o nyawa o Yesus wisihohabari gena ona matoomaka de manga au lo mosidaluka.</s>
      <s id="b.REV.17.6.2">Ma orasi ngohi tomikelelo maaka komagena, de asa ngohi ai hairani munaka itogu-toguwa.</s>
     </seg>
     <seg type="verse" id="b.REV.17.7">
      <s id="b.REV.17.7.1">De ngohika o malaikat magena itemo, "Upa nohairani.</s>
      <s id="b.REV.17.7.2">Sababu ngohi asa tonisingangasu ngonaka ma ngale idodooha o ngopeqeka muna magena de lo tonisingangasu ma ngale o haiwani ilalagoku mopapaneku gena, kiaka ma sahe tumudingi de ma tadu mogiowoka.</s>
     </seg>
     <seg type="verse" id="b.REV.17.8">
      <s id="b.REV.17.8.1">O haiwani magena iqomaka ioho de, ngaroko isone, duma magena ma cunusi o dorou ma busune iluluku-luku o dunia ma litimino isupu, de magena asa o Gikimoi watooma.</s>
      <s id="b.REV.17.8.2">O bi nyawa o duniaka igogoge manga ronga o oho ma bukuka yalefo waasi, ma orasi o Gikimoi o dunia wosidadi sidago lo o orasi manena, ona magena asa yohairani ifoloi, sababu o haiwani magena, ngaroko iqomaka ioho de isoneka, duma asa ioho de yahino kali.</s>
     </seg>
     <seg type="verse" id="b.REV.17.9">
      <s id="b.REV.17.9.1">Ngona bilasu kanaga ani sininga ma rabaka de nicawaro la nosidodogu o haiwani ma sahe tumudingi magena koloko o tala tumudingi so kagena ma qokuka o ngopeqeka muna magena mogogeku.</s>
      <s id="b.REV.17.9.2">De lo ma sahe tumudingi magena koloko o kolano yatumudingi.</s>
     </seg>
     <seg type="verse" id="b.REV.17.10">
      <s id="b.REV.17.10.1">Ona manga sidongirabano yamotoha gena ituraka, womatengo wokolanosi, de kanaga womatengoli wokolano waasi.</s>
      <s id="b.REV.17.10.2">Done ma orasi witideka, wokolano una magena wopareta itekawa.</s>
     </seg>
     <seg type="verse" id="b.REV.17.11">
      <s id="b.REV.17.11.1">De o haiwani magena isoneka, duma asa ioho de yahino kali, una magena o kolano ma tupaangeka, de lo o kolano yatumudingi manga sidongirabano.</s>
      <s id="b.REV.17.11.2">Una magena done asa o Gikimoi wisisa.</s>
     </seg>
     <seg type="verse" id="b.REV.17.12">
      <s id="b.REV.17.12.1">De ma tadu mogiowo nakokeleloka magena o kolano yamogiowo, duma ona ipareta waasi.</s>
      <s id="b.REV.17.12.2">Ona magena done asa o haiwani ma kuasa yamake la de o haiwani imatekerimoi la ikolano de ipareta ma deka cawali ka o orasi moi.</s>
     </seg>
     <seg type="verse" id="b.REV.17.13">
      <s id="b.REV.17.13.1">O kolano ona magena manga edekati isirimoi so to ona manga kuasa maro o kolano gena yahike o haiwani ilalagoka.</s>
     </seg>
     <seg type="verse" id="b.REV.17.14">
      <s id="b.REV.17.14.1">Kagena ona dede o haiwani magena asa ikudoti iwilawangi o Duba ma Gohoka.</s>
      <s id="b.REV.17.14.2">Una magena o Jou wilalamo de o Kolano wipoputuru, so Una de to Una Awi nyawa wimomote gena aku to ona manga buturu yalawangi de asa lo yasisa.</s>
      <s id="b.REV.17.14.3">O nyawa ona wimomote gena o Gikimoi wahirika, so ngaroko yatooma, duma manga piricaya Unaka qaputuru."</s>
     </seg>
     <seg type="verse" id="b.REV.17.15">
      <s id="b.REV.17.15.1">"De ngohi lo tonisingangasu kali o selera idala ma dateka o ngopeqeka mosusundali kagena momagogeku, magena o bi nyawa yadadala o bi bangsa moi-moi, o bi soa moi-moi, de lo o bi bahasa moi-moino.</s>
     </seg>
     <seg type="verse" id="b.REV.17.16">
      <s id="b.REV.17.16.1">O tadu mogiowo eko o kolano yamogiowo de o haiwani ifofufuru ona magena asa yaaka so o ngopeqeka mosusundali gena imidanggutu.</s>
      <s id="b.REV.17.16.2">So ona asa muna mikoora de lo imiwatoka, sidago ami lake yaoqo de o uku misitupu so mihiwaka.</s>
     </seg>
     <seg type="verse" id="b.REV.17.17">
      <s id="b.REV.17.17.1">Sababu o Gikimoi to ona manga siningaka waaka so ona asa imatekesikomote Una Awi edekati yaaka la manga kuasa yahike o haiwani magenaka, sidago lo o moi-moi o kia Una wotetemo gena qangodu idadika so o Babel isisaka.</s>
     </seg>
     <seg type="verse" id="b.REV.17.18">
      <s id="b.REV.17.18.1">O ngopeqeka nomikokelelo muna magena maro o kota ilalamo moi so yapareta o bi kolano yangodu o duniaka."</s>
     </seg>
    </div>
    <div type="chapter" id="b.REV.18">
     <seg type="verse" id="b.REV.18.1">
      <s id="b.REV.18.1.1">Qabolo de takelelo o malaikat moili o sorogaku woutili.</s>
      <s id="b.REV.18.1.2">Una wikuasa ilamo, de to una awi nita ileto-leto sidago lo o duniaku yodisiwa.</s>
     </seg>
     <seg type="verse" id="b.REV.18.2">
      <s id="b.REV.18.2.1">Woutiku de womatoore womaili-ilika wotemo, "He!</s>
      <s id="b.REV.18.2.2">O Babel o kota ilalamo magena ituraba de ibiau qaboloka.</s>
      <s id="b.REV.18.2.3">Kagena naga o bi gurumi ma dorou de o bi namo maro o kawi de o koqoba yangodu yahino, kagena de o bi sone ma bake magena yaoqo.</s>
     </seg>
     <seg type="verse" id="b.REV.18.3">
      <s id="b.REV.18.3.1">Sababu o bi soano o nyawa yangodu yahino la o kota ma nyawa magena manga nyafusu ma dorou ilalamo yodupa so yaaka maro o dalu qapoputuru gena yaudoka so yanali.</s>
      <s id="b.REV.18.3.2">De komagena lo o bi kolano o duniaka de o nyawa imasiiija la o kaya asa yamake, sababu manga sininga ma dupa o kaya yodesere so manga sininga yapareta he yaaku kawa."</s>
     </seg>
     <seg type="verse" id="b.REV.18.4">
      <s id="b.REV.18.4.1">Kagena de ngohi asa toise o ili moili o sorogano ibicara kugena o Gikimoi Awi nyawa o Babel ma rabaka, gena itemo, "He!</s>
      <s id="b.REV.18.4.2">Hika ngini Ai nyawa taika nisupu.</s>
      <s id="b.REV.18.4.3">Upa sidago o Babel ma dorou niamote so ngini lo niaaka komagena, de niamake o dorou ma fanggali gena o bodito qatotorou.</s>
     </seg>
     <seg type="verse" id="b.REV.18.5">
      <s id="b.REV.18.5.1">Sababu o Babel manga dorou magena ilamo, maro o teto patopu so itopu ifoloi sidago he yaado o dipaye.</s>
      <s id="b.REV.18.5.2">So o Gikimoi wososininga so bilasu manga dorou magena wosifanggali de o sangisara qatotubuso.</s>
     </seg>
     <seg type="verse" id="b.REV.18.6">
      <s id="b.REV.18.6.1">Maro o Babel manga dorou o nyawaka, komagena lo hika o dorou paaka o Babelka, ma ngale manga manara ma dorou moi-moi qangodu hika onaka lo pafanggali ma para ma sinoto kali la ifoloisi qatubuso.</s>
      <s id="b.REV.18.6.2">Maro o dalu qacucuka o udo-udoku posicapu, so o cuka posipara ma sinotoli posicapu la foloisi qaputuru.</s>
     </seg>
     <seg type="verse" id="b.REV.18.7">
      <s id="b.REV.18.7.1">Maro to ona manga sininga ma nyafusu la manga kaya yamake de foloisi imasihoromatika, ma lamo komagena so hika pasisangisara sidago ona idodora imatogu-toguwa.</s>
      <s id="b.REV.18.7.2">Sababu ona manga sininga ma rabaka itemo, 'Ngohi manena maro o kolano o ngopeqeka o pareta ma kursika mopopareta moi.</s>
      <s id="b.REV.18.7.3">Ngohi tobabalowa de done o orasi moi lo ihiwa asa o dodora tajamewa.'</s>
     </seg>
     <seg type="verse" id="b.REV.18.8">
      <s id="b.REV.18.8.1">Manga sininga komagena so ato imatodoka de o bi bodito yatapaqu onaka, ena gena o panyake, o sone so yododora, o bare eko o ino ihiwa de lo o uku yasidutupu so yaukuka.</s>
      <s id="b.REV.18.8.2">Sababu o Gikimoi asa o dorou wasifanggali, Una magena o Jou wipoputuru so aku ona wasisangisara.</s>
     </seg>
     <seg type="verse" id="b.REV.18.9">
      <s id="b.REV.18.9.1">O bi kolano de o Babel ma kota ma nyawa, ena gena o nyafusu ma dorou ilalamo yaaaka de lo manga sininga ma nyafusu ilamo so o kaya yododesere, ona magena asa manga kota yogari de yododora.</s>
      <s id="b.REV.18.9.2">Yoari sababu yakelelo manga kota yatupu de iqopo de qasisaka.</s>
     </seg>
     <seg type="verse" id="b.REV.18.10">
      <s id="b.REV.18.10.1">Ma ngale o kota magena ma sangisara ifoloi so ona yamodo de yatirine, so ma soa ikakakuka imaokoye.</s>
      <s id="b.REV.18.10.2">De ona imatoore itemo, 'O bodito!</s>
      <s id="b.REV.18.10.3">O bodito!</s>
      <s id="b.REV.18.10.4">Kodo!</s>
      <s id="b.REV.18.10.5">O Babel gena o kota ilalamo de qapoputuru.</s>
      <s id="b.REV.18.10.6">We!</s>
      <s id="b.REV.18.10.7">Qadoohaso ma orasi ka o orasi moi ma raba de o Gikimoi wafanggalika to ngini nia dorou so o sangisara ilalamo lo niadoka.'</s>
     </seg>
     <seg type="verse" id="b.REV.18.11">
      <s id="b.REV.18.11.1">O nyawa imasiiija ona magena lo kanaga asa iari ma ngale o Babel, sababu to ona manga alamu o kia naga yosiiija gena o nyawa lo asa yaija, gena ihiwa.</s>
     </seg>
     <seg type="verse" id="b.REV.18.12">
      <s id="b.REV.18.12.1">Ena gena, manga alamu yaaaka o guraci, o salaka, o paramata de lo o mutiarano, o baro lenan qaloloha gena de o baro qauungu, sutera de lo qasosawala, o gota qabobou de qaloloha ma rupa idala, de o arata yaaaka o gadingno ma rupa idala de lo o gota ihahali, o tembaga, o besi de lo o teto marmer,</s>
     </seg>
     <seg type="verse" id="b.REV.18.13">
      <s id="b.REV.18.13.1">o gota ma kahi qamumuti, o rapa-rapa, o manyanyi, o gososo qabobou de lo o silo qamumuti, o anggur, o gososo o zaitun ma hutu ma sopono, o terigu tepung ihahali de lo o gandum, o sapi, o duba, o jara, o padati de lo o bi gilalo o manara qatotubuso yaaaka.</s>
     </seg>
     <seg type="verse" id="b.REV.18.14">
      <s id="b.REV.18.14.1">So ona imasiiija gena asa itemo kali o Babel ma nyawaka, 'Awa kodo!</s>
      <s id="b.REV.18.14.2">O bi moi-moi qaloloha nia sininga ma dodungo de ma nyafusu gena qangodu asa isisaka.</s>
      <s id="b.REV.18.14.3">De lo to ngini nia alamu de nia arata qangodu lo he qamataka so akuwa niamake kali.'</s>
     </seg>
     <seg type="verse" id="b.REV.18.15">
      <s id="b.REV.18.15.1">Ona o arata isiiija o kota ma nyawaka sidago o kaya yamake gena asa yamodoka maro kiaka o kota magena manga sangisara komagena upa sidago ona lo asa yadahe.</s>
      <s id="b.REV.18.15.2">So ka ma gakuka imaokoye de ka yoari de yododora.</s>
     </seg>
     <seg type="verse" id="b.REV.18.16">
      <s id="b.REV.18.16.1">De imatoore itemo kali, 'O bodito!</s>
      <s id="b.REV.18.16.2">O bodito!</s>
      <s id="b.REV.18.16.3">Kodo!</s>
      <s id="b.REV.18.16.4">O Babel gena o kota ilalamo de qapoputuru.</s>
      <s id="b.REV.18.16.5">Iqoqoma o baju o baro lenan qaloloha, de lo o baro qauungu de qasosawala nimasipake, de lo nimasisao o bi jojora o guraci, o paramata, de lo o mutiara.</s>
     </seg>
     <seg type="verse" id="b.REV.18.17">
      <s id="b.REV.18.17.1">Duma ka o orasi moi ma deka de nimatodoka gena to ngini nia kaya gena qangodu isisaka de niamake kawa.'</s>
      <s id="b.REV.18.17.2">O nyawa o deruka wopopareta, o deruku ipapane, o deruka imomanara de lo o deruka ma nyawa manga barang isiiija ona yangodu de o Babel gena ma soa ma gakuka kagena imaokoye,</s>
     </seg>
     <seg type="verse" id="b.REV.18.18">
      <s id="b.REV.18.18.1">o uku o kota Babel yatutupu ma qopo gena ona yakelelo, de imatoore itemo kali, 'He!</s>
      <s id="b.REV.18.18.2">O kota moi lo ihiwa imatero maro o kota ilalamo manena.'</s>
     </seg>
     <seg type="verse" id="b.REV.18.19">
      <s id="b.REV.18.19.1">Magena de ona iari de idodora kali, de ma ngale manga sininga ma peleso ifoloi poli gena ona manga saheku o gaapo imasihaja, de lo imatoore kali itemo, 'O bodito!</s>
      <s id="b.REV.18.19.2">O bodito!</s>
      <s id="b.REV.18.19.3">Kodo!</s>
      <s id="b.REV.18.19.4">O Babel o kota ilalamo de qapoputuru.</s>
      <s id="b.REV.18.19.5">Kagena o deru ma rabaka o nyawa yalalago asa o kaya yamake, sababu manga arata gena idala de ma ija lo ihali.</s>
      <s id="b.REV.18.19.6">Duma kanaga ma deka cawali o orasi moi de o kota magena lo iturabaka.</s>
     </seg>
     <seg type="verse" id="b.REV.18.20">
      <s id="b.REV.18.20.1">We!</s>
      <s id="b.REV.18.20.2">Hika ngini o sorogaka nigogoge, o Gikimoi Awi sosulo-sosulo de lo Awi nabi-nabi ningodu tanu nia sininga foloi isanangi.</s>
      <s id="b.REV.18.20.3">Sababu ma ngale iqomaka ngini nisisangisara gena o Gikimoi o Babelka manga dorou gena wafanggalika de o sangisara qatotorou, sidago lo o kota magena yabiauka.' "</s>
     </seg>
     <seg type="verse" id="b.REV.18.21">
      <s id="b.REV.18.21.1">Kagena de o malaikat wipoputuru moi asa o teto qatotubuso moi waqehe de wosipaka womapela-pelaka o ngoloto ma rabaku qalutu, de wotemo, "Maro o teto qalutu komagena lo o Babel o kota ilalamo manena qangodu asa yaturaba so ihiwaka, sidago lo o kota magenaka yamake kawa.</s>
     </seg>
     <seg type="verse" id="b.REV.18.22">
      <s id="b.REV.18.22.1">O kota magena asa isisaka so poise kawa o musik ma ili o kecapi, o bangseli, de o trompet, de lo o nyanyi ma ili de ma lugo lo paise kawa.</s>
      <s id="b.REV.18.22.2">De pamake kawa o gia ma jojobo moi-moi eko lo o gandum yotututu.</s>
     </seg>
     <seg type="verse" id="b.REV.18.23">
      <s id="b.REV.18.23.1">De lo kanaga pakelelo kawa o silo ma sora, eko lo poise kawa o kawi ma rarame.</s>
      <s id="b.REV.18.23.2">Maro komagena imadadi sababu o kotaka imasiiija o dunia ma rabaka ona gena ifoloisi yolamo, de ona magena kanaga de manga alamu moi-moi qaloloha ona yasihaga o nyawa yangodu o dunia ma bi dokuka so ona lo o Gikimoi he iwidupa kawa, duma ka o arata yodupa.</s>
     </seg>
     <seg type="verse" id="b.REV.18.24">
      <s id="b.REV.18.24.1">De lo o kota magena ma rabaka kanaga o bi nabi-nabi de o Gikimoi Awi nyawa de lo o dunia ma bi nyawa yatotooma gena yangodu kagena yatoomaka sidago manga au lo yauhika."</s>
     </seg>
    </div>
    <div type="chapter" id="b.REV.19">
     <seg type="verse" id="b.REV.19.1">
      <s id="b.REV.19.1.1">Qabolo de ngohi toise o kia naga moi maro o nyawa yadadala o sorogaka imanenere, "Awalele!</s>
      <s id="b.REV.19.1.2">O Gikimoi Awi ronga posilamo.</s>
      <s id="b.REV.19.1.3">To ngone nanga Jou Una magena o nyawa wasisosalamati, Una lo wisimulia de Awi kuasa ilamo.</s>
     </seg>
     <seg type="verse" id="b.REV.19.2">
      <s id="b.REV.19.2.1">Sababu Una nako o dorou wafanggali de o sangisara magena, itiai de itero.</s>
      <s id="b.REV.19.2.2">Muna ami sundali ifofoloi gena de o bi nyawa o duniaka o nyafusu ma dorou magaka, to muna magena ami dorou asa Una de o sangisara wosifanggali qaboloka.</s>
      <s id="b.REV.19.2.3">De to muna ami dorou ma ngale to Una Awi sosulo-sosulo matotoomaka, so muna magenena asa Una womisangisara qaboloka.</s>
     </seg>
     <seg type="verse" id="b.REV.19.3">
      <s id="b.REV.19.3.1">Awalele!</s>
      <s id="b.REV.19.3.2">O Gikimoi Awi ronga posilamo.</s>
      <s id="b.REV.19.3.3">De o uku o kota ilalamo magena yatupu so qaukuka de ma qopo idola, gena itogu-toguwa."</s>
     </seg>
     <seg type="verse" id="b.REV.19.4">
      <s id="b.REV.19.4.1">Magena de o roriri yamonahalo de yaruha de lo o dodadi iooho ngai iha magena ibukuku de manga suba yatide o Gikimoika, Una o pareta ma kursika wotatamiye.</s>
      <s id="b.REV.19.4.2">De itemoli, "Wewe!</s>
      <s id="b.REV.19.4.3">O Gikimoi Awi ronga posilamo.</s>
      <s id="b.REV.19.4.4">Una magena powigiliri igogou."</s>
     </seg>
     <seg type="verse" id="b.REV.19.5">
      <s id="b.REV.19.5.1">De kagena o pareta ma kursino o ili ilalamo moi itemo, "He!</s>
      <s id="b.REV.19.5.2">Ngini o Gikimoi Awi sosulo-sosulo, bai ikakaya bai lo isususa, ningodu gena Una niwihohoromati hika Una Awi ronga nisilamo."</s>
     </seg>
     <seg type="verse" id="b.REV.19.6">
      <s id="b.REV.19.6.1">Qabolo de ngohi toise kali o ili moi koloko o nyawa yadadala manga ili, eko o selera ma ake de ma deneta ma kuguru, eko lo o diwotu ilalamo ma dupuru, gena itemo, "Hika!</s>
      <s id="b.REV.19.6.2">O Jou Gikimoi Awi ronga posilamo, sababu Una Wokokuasa de lo o nyawa yangodu wakolano.</s>
     </seg>
     <seg type="verse" id="b.REV.19.7">
      <s id="b.REV.19.7.1">Hino la ngone gena nanga siningaka cawali o nali de o more ka ka Una magena powisigiliri de powisihoromati.</s>
      <s id="b.REV.19.7.2">Sababu o Duba ma Goho Awi kawi ma wange he yaadoka de lo ma peqeka momasidailako qaboloka.</s>
     </seg>
     <seg type="verse" id="b.REV.19.8">
      <s id="b.REV.19.8.1">Muna gena o Gikimoi womisimaha la o baju lenan qaaare de ma are isiru-siru aku magena momasitiba."</s>
      <s id="b.REV.19.8.2">(O baju lenan qaaare ma ngale ona gena o Gikimoi Awi nyawa masirete o bi moi-moi itotiai yaaaka.)</s>
     </seg>
     <seg type="verse" id="b.REV.19.9">
      <s id="b.REV.19.9.1">Qabolo de o malaikat moili wotemo ngohika, "O nyawa la kanaga yakoro de yahino o Duba ma Goho Awi kawi ma rarameka, ona magena igogou de manga sininga isosanangi.</s>
      <s id="b.REV.19.9.2">Magena hika nalefo.</s>
      <s id="b.REV.19.9.3">O demo magena ka igogou o Gikimoi Awi demo."</s>
     </seg>
     <seg type="verse" id="b.REV.19.10">
      <s id="b.REV.19.10.1">So kagena de ngohi asa to una awi simaka tobukuku la ai suba tatide unaka.</s>
      <s id="b.REV.19.10.2">Duma una wosibicara wotemo ngohika, "Upa!</s>
      <s id="b.REV.19.10.3">Ngohi gena ka to ngini nia dodiao moi o Gikimoi Awi sosulo, imatero maro ngona de lo ani dodiao ona o habari ma ngale o Yesus Kristus yosihohabari.</s>
      <s id="b.REV.19.10.4">So tanu ka o Gikimoi Una magenaka asa ngona nosuba.</s>
      <s id="b.REV.19.10.5">Sababu o bi nabi ona yangodu lo, bai o orasi manena bai o orasi ipapasaka, ma ngale o Yesus Awi dodoto itotiai gena yosingangasu qaboloka."</s>
     </seg>
     <seg type="verse" id="b.REV.19.11">
      <s id="b.REV.19.11.1">De kagena de ngohi takelelo o gogelelo moili tamake kali o soroga ma ngora ipelenga.</s>
      <s id="b.REV.19.11.2">Kanaga o jara qaaare moi de kugena wopapaneku, Una magena wisironga Una Wotetero de Wototiai so aku wipiricaya.</s>
      <s id="b.REV.19.11.3">Una wahiri itiai o nyawa manga loha de manga dorou ma sopo wafanggali de o loha eko de o sangisara, de lo nakoso o kudoti ma rabaka, o kia naga itiai magena lo Una waaka.</s>
     </seg>
     <seg type="verse" id="b.REV.19.12">
      <s id="b.REV.19.12.1">Una Awi lako gena isora-sora maro o uku ma sora.</s>
      <s id="b.REV.19.12.2">Awi saheka o mahkota idala, de Una Awi roheka yalefo o ronga moi, duma Awi ronga magena o nyawa nagoona lo yanakowa, ka cawali Una masirete.</s>
     </seg>
     <seg type="verse" id="b.REV.19.13">
      <s id="b.REV.19.13.1">O juba Una womasititibaka gena yatono kasi o auku.</s>
      <s id="b.REV.19.13.2">Una wisironga lo o Gikimoi Awi Demo.</s>
     </seg>
     <seg type="verse" id="b.REV.19.14">
      <s id="b.REV.19.14.1">Una o Gikimoi Awi prajurit-prajurit gena wimomote so ona o bi jara qaaareku yopane de imasitibaku o baju lenan qaaare, gena ma are ka isiru-siru.</s>
     </seg>
     <seg type="verse" id="b.REV.19.15">
      <s id="b.REV.19.15.1">Una Awi uruno isupu o sumarangi moi qadodoto la ma ngale o bi nyawa Una wihoholu ona yangodu asa watooma.</s>
      <s id="b.REV.19.15.2">Una manena de Awi kuasa foloisi ilamo so asa ona wakolano wasidipito de lo o bi nyawa ma dorou wasisangisara.</s>
      <s id="b.REV.19.15.3">O Gikimoi Awi doosa foloisi ilalamo o nyawa ma dorouka, gena maro o anggur yateteho ma riho ma dodopusa wotagi so wosidodipitoku.</s>
     </seg>
     <seg type="verse" id="b.REV.19.16">
      <s id="b.REV.19.16.1">So to Una Awi jubaka de lo Awi uguka kanaga yalefoka o ronga moi, ena gena, O Jou Wilalamo de o Kolano Wokokuasa.</s>
     </seg>
     <seg type="verse" id="b.REV.19.17">
      <s id="b.REV.19.17.1">Magena de ngohi takelelo kali o malaikat moi kanaga womaokoye kagena o wangeka.</s>
      <s id="b.REV.19.17.2">De una magena asa woaso womaili-ilika o bi namo isososo qangoduka wotemo, "He!</s>
      <s id="b.REV.19.17.3">Niahinosi la nimatolomuno o Gikimoi to Una Awi oqo ma rarame ilalamoka.</s>
     </seg>
     <seg type="verse" id="b.REV.19.18">
      <s id="b.REV.19.18.1">Niahino niaoqo isosone ona yangodu manga lake, komagena lo o bi kolano isosone manga lake de lo o bi kapita, o bi nyawa ikudoti yapoputuru, o bi jara de ma nyawa ipapane, bai ikokuasa bai lo ikokuasawa, bai igogilalo bai lo igogilalowa ona magena yangodu."</s>
     </seg>
     <seg type="verse" id="b.REV.19.19">
      <s id="b.REV.19.19.1">De ngohi takelelo kali kanaga o haiwani ilalago magena, de o bi kolano o duniaka, de lo to ona manga prajurit-prajurit ona yangodu imatolomuka la ma ngale yokudoti de iwilawangi Una magena o jara wopapane de to Una Awi prajurit.</s>
     </seg>
     <seg type="verse" id="b.REV.19.20">
      <s id="b.REV.19.20.1">Kagena de asa o haiwani magena de lo o nabi wokokulai ona magena yatagoka.</s>
      <s id="b.REV.19.20.2">O nabi wokokulai gena una o nonako ihahairani o haiwani magena ma simaka waakaka.</s>
      <s id="b.REV.19.20.3">Komagena o bi nyawa o haiwani ma nonako yamamake de lo o giki yatotulada yasusuba ona magena yakulaika.</s>
      <s id="b.REV.19.20.4">So o haiwani de lo o nabi ona magena asa Una o jaraku wopapane ka waumo o uku ma talaga ma rabaku la yatupu de o walira.</s>
     </seg>
     <seg type="verse" id="b.REV.19.21">
      <s id="b.REV.19.21.1">De lo ona manga prajurit-prajurit magena asa watooma de to Una Awi sumarangi Awi uruno isusupu.</s>
      <s id="b.REV.19.21.2">So kagena de to ona manga sone de manga lake o bi namo qangodu yaoqoka.</s>
     </seg>
    </div>
    <div type="chapter" id="b.REV.20">
     <seg type="verse" id="b.REV.20.1">
      <s id="b.REV.20.1.1">Kagena de takelelo o malaikat moi kali o sorogaku woutiku.</s>
      <s id="b.REV.20.1.2">Una awi giaka o busune iluluku-luku ma ngora ma kukuci gena wacohono de lo o rate qatotubuso moi.</s>
     </seg>
     <seg type="verse" id="b.REV.20.2">
      <s id="b.REV.20.2.1">So o malaikat magena wotagi watago o naga, eko ma nonomaka gena o ngihia de wisiaso lo o Toka eko o Iblis, una magena de o rate wisipilikuka ma deka o taungu o cala moi gena upa wipalako.</s>
     </seg>
     <seg type="verse" id="b.REV.20.3">
      <s id="b.REV.20.3.1">Wipilikuka, de wiumo o busune iluluku-luku o dunia ma litimiku, de ma ngora lo una waperesuka eko wakucika, la ma deka o taungu o cala moi gena o nyawa nagoona lo akuwa yapelenga.</s>
      <s id="b.REV.20.3.2">Magena ma ngale upa o Iblis una o nyawa o duniaka wakulai kali.</s>
      <s id="b.REV.20.3.3">Ma deka o taungu o cala moi ipasaka, de asa ka o orasi ma cunu bilasu una magena wipalako.</s>
     </seg>
     <seg type="verse" id="b.REV.20.4">
      <s id="b.REV.20.4.1">Kagena de ngohi takelelo kali o bi pareta ma kursika kanaga o bi nyawa imatamiye.</s>
      <s id="b.REV.20.4.2">Ona magena yahike o kuasa ma ngale o nyawa o duniaka manga loha de manga dorou gena asa ona yafanggali.</s>
      <s id="b.REV.20.4.3">Kanaga lo o nyawa isosoneka manga jiwa, gena asa ioho kali so o nyawa ona magena yokolano dede o Yesus Kristus ma deka o taungu cala moili.</s>
      <s id="b.REV.20.4.4">Ona gena o Gikimoi Awi demo yopiricaya de o Yesus Kristus Awi dodoto itotiai yosihohabari so ona yatoomaka.</s>
      <s id="b.REV.20.4.5">Ona lo yoholu o haiwani ilalago de o giki yatotuladaka magena yasuba, de lo manga bioka eko manga giaka o nonako yamakewa.</s>
     </seg>
     <seg type="verse" id="b.REV.20.6">
      <s id="b.REV.20.6.1">Komagena ma nonomaka o nyawa isosoneka de yasioho kali.</s>
      <s id="b.REV.20.6.2">Ona magena nakoso ma nonomaka ioho kali gena, ona asa isosanangi de lo yatetebi eko manga sininga ma rabaka o dorou moi lo ihiwa.</s>
      <s id="b.REV.20.6.3">Ona magena ngaroko isoneka, duma upa ona asa yosone ma sinotoka.</s>
      <s id="b.REV.20.6.4">Gena upa o narakaka yaumo.</s>
      <s id="b.REV.20.6.5">Ona ka idadi ma ngale o Gikimoi de lo o Yesus Kristus gena Manga nyawa isihohabari maro to Ona Manga sosulo, de ona lo asa ikolano dede o Yesus Kristus ma deka o taungu cala moi ma rabaka.</s>
      <s id="b.REV.20.6.6">(Duma ona isosone ma binuka yasioho waasi, gena yodamaha ma orasi o taungu cala moi magena ipasa kasi.)</s>
     </seg>
     <seg type="verse" id="b.REV.20.7">
      <s id="b.REV.20.7.1">Kagena de ma orasi o taungu cala moi gena ipasaka, de asa o Iblis magena iwipalako awi bobilikuno.</s>
     </seg>
     <seg type="verse" id="b.REV.20.8">
      <s id="b.REV.20.8.1">Iwipalakoka, de una asa wosupu wotagi la o nyawa o dunia ma bi dokuka wakulai, o bi doku o dunia ma gilolika gena o Gog de lo o Magog.</s>
      <s id="b.REV.20.8.2">Una awi edekati asa ona watolomu la yokudoti.</s>
      <s id="b.REV.20.8.3">O bi doku ma nyawa foloisi yadala gena maro o dowongi o teoka ma dala so paakuwa paeto.</s>
     </seg>
     <seg type="verse" id="b.REV.20.9">
      <s id="b.REV.20.9.1">So ona o bi doku ma nyawa magena asa itagi ikiloli o tona ma qoku qangoduka.</s>
      <s id="b.REV.20.9.2">De o Gikimoi Awi nyawa gena ka o riho moi imasidodogu kagena o kota moi Una wodododara so ona magena yasigilolika.</s>
      <s id="b.REV.20.9.3">Kagena de o uku asa o Gikimoi wosulo so o sorogaku iuti de ona yangodu yatupu so isoneka.</s>
     </seg>
     <seg type="verse" id="b.REV.20.10">
      <s id="b.REV.20.10.1">De lo o Iblis wakokulai una magena asa wiumoku o uku ma talaga ma rabaka, so wisidutupu de o walira.</s>
      <s id="b.REV.20.10.2">Kugena lo o haiwani ilalago de o nabi wokokulai ona lo yaumo qabolo.</s>
      <s id="b.REV.20.10.3">Komagena so ona magena o putu de o wange asa yasangisara sidago ka sidutu ikakali.</s>
     </seg>
     <seg type="verse" id="b.REV.20.11">
      <s id="b.REV.20.11.1">Kagena de ngohi takelelo kali kanaga o pareta ma kursi qaare moi ifoloisi ilamo, de ma qokuka Una womatetengo gena womatamiye.</s>
      <s id="b.REV.20.11.2">Una Awi simaka o dunia de o soroga gena ihiwaka, sidago lo he pakelelo kawa.</s>
     </seg>
     <seg type="verse" id="b.REV.20.12">
      <s id="b.REV.20.12.1">Kanaga lo to Una Awi simaka isosone, bai ikokuasa bai lo ikokuasawa, ona yangodu yasioho kali so imaokoye, de o buku-buku asa wosulo la ipelengaka.</s>
      <s id="b.REV.20.12.2">O buku moi ipelengaka gena o oho ma buku, de ma rabaka o nyawa yoooho ka sidutu ikakali to ona manga ronga isilefoka.</s>
      <s id="b.REV.20.12.3">So mote o moi-moi o kia ilelefo o buku-buku magena ma rabaka, komagena isosone gena to ona manga loha de manga dorou ma sopo wahiri la wafanggali de o loha eko o sangisara.</s>
     </seg>
     <seg type="verse" id="b.REV.20.13">
      <s id="b.REV.20.13.1">Komagena lo isosone o ngoloto ma rabaku de lo o Sone ma Rihoku ona magena lo yasioho kali, de manga loha de manga dorou wafanggalika.</s>
     </seg>
     <seg type="verse" id="b.REV.20.14">
      <s id="b.REV.20.14.1">So kagena de o Sone de lo o Sone ma Riho magena ma buturu asa ihiwaka, maro o uku ma talaga ma rabaku yatupuka.</s>
      <s id="b.REV.20.14.2">Nako o nyawa la o talaga magenaku yaumo, de ona magena yosone ma sinotoka.</s>
     </seg>
     <seg type="verse" id="b.REV.20.15">
      <s id="b.REV.20.15.1">De lo nakoso o nyawa la to ona manga ronga kugena o oho ma buku ma rabaka ihiwa, de ona magena asa yaumo o uku ma talaga ma rabaku la yatupu.</s>
     </seg>
    </div>
    <div type="chapter" id="b.REV.21">
     <seg type="verse" id="b.REV.21.1">
      <s id="b.REV.21.1.1">Kagena de asa ngohi takelelo he kanaga o soroga qamomuane moi de lo o dunia qamomuane moi.</s>
      <s id="b.REV.21.1.2">Sababu o soroga de o dunia iqoqoma gena ihiwaka, komagena lo o ngoloto.</s>
     </seg>
     <seg type="verse" id="b.REV.21.2">
      <s id="b.REV.21.2.1">De kanaga lo o kota moi de o bi dorou qatotorou moi lo ihiwaka so qatetebi, de takelelo gena o kota qamomuane moi, ena gena o Yerusalem asa iuti o sorogaku.</s>
      <s id="b.REV.21.2.2">Magena isidailako maro o ngopeqeka moi mokakawi ma ngale ami roka gena o baju qaloloha-loha imihike la momasitiba.</s>
      <s id="b.REV.21.2.3">O kota magena o Gikimoi kagena o sorogaka de asa wosigutiku.</s>
     </seg>
     <seg type="verse" id="b.REV.21.3">
      <s id="b.REV.21.3.1">De lo asa toise o pareta ma kursino o ili ilalamo moi itemo, "He!</s>
      <s id="b.REV.21.3.2">O Gikimoi Awi goge o orasi manena asa kanaga o nyawa manga sidongirabaka.</s>
      <s id="b.REV.21.3.3">Komagena so o nyawa ona magena asa yodadi to Una Awi nyawa de Una masirete lo asa wogoge dede ona, imatero maro to ona manga Gikimoi masirete.</s>
     </seg>
     <seg type="verse" id="b.REV.21.4">
      <s id="b.REV.21.4.1">So Una asa to ona manga sininga ma susa eko to ona manga o kongo gena, qangodu wapiki so wasisaka.</s>
      <s id="b.REV.21.4.2">De ona nagoona lo asa yosone kawa, yododora kawa, yoari kawa eko lo yasangisara kawa.</s>
      <s id="b.REV.21.4.3">Sababu o bi moi-moi iqoqoma qangodu asa isisaka."</s>
     </seg>
     <seg type="verse" id="b.REV.21.5">
      <s id="b.REV.21.5.1">Magena de Una o pareta ma kursika womatatami gena asa wotemo, "He!</s>
      <s id="b.REV.21.5.2">Ngohi asa taaka so o bi moi-moi qangodu qamuaneka.</s>
      <s id="b.REV.21.5.3">Hika o demo moi-moi magena nalefo iqoma, sababu o demo-demo qangodu magena igogou so aku popiricaya.</s>
     </seg>
     <seg type="verse" id="b.REV.21.6">
      <s id="b.REV.21.6.1">De Ngohi lo tonidedemo o bi moi-moi taaaka qangodu itiai de qaboloka.</s>
      <s id="b.REV.21.6.2">Ngohi manena Ai kuasa ma bati lo ihiwa, de Ngohi lo kanaga ma nonomaka, de lo ma dodoguka de lo asa tooho ma dodogu lo ihiwa.</s>
      <s id="b.REV.21.6.3">So Ngohi o oho ma gola gena asa taaka, so nakoso o nyawa la Ngohi gena idupa, de Ai dateka ona magena asa ioho ka sidutu ikakali.</s>
      <s id="b.REV.21.6.4">Maro o nyawa la kanaga manga kiri qadudu done tahike la o ake youdo, de o ake ma jobubuno magena yahike ma ngale upa he ona yafangu.</s>
     </seg>
     <seg type="verse" id="b.REV.21.7">
      <s id="b.REV.21.7.1">De lo o nyawa nakoso ona o dodoto ikokulai yaholu de Ngohi ipiricaya qaputuru maro o prajurit moi imakudubu sidago lo watura, de ona magena asa Ngohi o bi moi-moi qangodu tahike onaka.</s>
      <s id="b.REV.21.7.2">De lo Ngohi asa todadi to ona manga Gikimoi, de ona asa yodadi to Ngohi Ai ngopaka.</s>
     </seg>
     <seg type="verse" id="b.REV.21.8">
      <s id="b.REV.21.8.1">Duma nakoso o bi nyawa ma dorou, ona magena asa yaumo o uku ma talaga ma rabaku la kagena asa yasidutupu de o walira, de komagena ona magena asa yosone ma sinotoka.</s>
      <s id="b.REV.21.8.2">O bi nyawa ma dorou ona yaumo gena, nakoso yobaraniwa, duma yoholu o Yesus Kristus wipiricaya qaputuru.</s>
      <s id="b.REV.21.8.3">Ona magena manga manara qangodu qatorou, ena gena ona yototooma, ona manga nyafusu qatotorou yaaaka, ona igogomahate, ona o kia naga de manga gia isiakaka gena yasuba, de lo ona yatotodamato de hitilahi o manara qatotorou yaaaka."</s>
     </seg>
     <seg type="verse" id="b.REV.21.9">
      <s id="b.REV.21.9.1">Qabolo de o malaikat yatumudingi ona iqomaka o udo-udo de o bodito ma dodogu tumudingi iaaho, ona magena manga sidongirabano wimoi wahino ngohino, de wotemo, "Nahinosi, la ngohi tonisikelelo ngonaka mokakawi muna magena o Duba ma Goho to Una Awi peqeka."</s>
     </seg>
     <seg type="verse" id="b.REV.21.10">
      <s id="b.REV.21.10.1">Kagena de o Gikimoi Awi Gurumi idahe ngohika ai sininga wapareta kali, so o malaikat una magena woingaho o tala ma qoku ikukuru-kuruye.</s>
      <s id="b.REV.21.10.2">De kagena woisidumu o kota ilalamo moi de kagena o dorou moi lo ihiwa, ena gena o Yerusalem ma kota o sorogaka de o Gikimoi wosigutiku.</s>
     </seg>
     <seg type="verse" id="b.REV.21.11">
      <s id="b.REV.21.11.1">Iutiku, de kanaga de to Una Awi kuasa ma mulia so ma nita gena maro o paramata qabobole ma soka moi ifoloisi qaloha, gena o yaspis ma pudaki, de ma dodo koloko o kaca so ileto-leto.</s>
     </seg>
     <seg type="verse" id="b.REV.21.12">
      <s id="b.REV.21.12.1">O kota magena kanaga ma sigilolino ma boberesu foloisi ikukuruye de ma ngora lo ngai mogiowo de sinoto.</s>
      <s id="b.REV.21.12.2">De ma ngoramoi-ngoramoika magena lo kanaga o malaikat yamogiowo de sinoto yojajaga.</s>
      <s id="b.REV.21.12.3">Kagena ma ngoramoi-ngoramoika lo isilefo o Israelka manga soa yamogiowo de sinoto ma ronga, so o ngora moika gena isilefo o ronga moi.</s>
     </seg>
     <seg type="verse" id="b.REV.21.13">
      <s id="b.REV.21.13.1">Ma boberesu o wange ma siwako kanaga o ngora saange de lo ma koremiaku o ngora saange, ma koresaraye o ngora saange de lo o wange ma dumusa o ngora saange.</s>
     </seg>
     <seg type="verse" id="b.REV.21.14">
      <s id="b.REV.21.14.1">O boberesu magena imaoko ma sosoqe o teto ngai mogiowo de sinoto ma qokuka.</s>
      <s id="b.REV.21.14.2">O sosoqe ma teto moi-moi magenaka kanaga o Duba ma Goho Awi sosulo yamogiowo de sinoto manga ronga moi-moi gena isilefoka.</s>
     </seg>
     <seg type="verse" id="b.REV.21.15">
      <s id="b.REV.21.15.1">O malaikat una magena to una awi giaka wacohono o didiki moi o guracino, la o kota magena watuga wakiloli, bai ma boberesu bai lo ma bi ngora-ngora.</s>
     </seg>
     <seg type="verse" id="b.REV.21.16">
      <s id="b.REV.21.16.1">So wotagi de o didiki o kota magena watugaka.</s>
      <s id="b.REV.21.16.2">O kota magena ipasagi iha so ma doduga gena ma gaku imatero lo de ma ngoha.</s>
      <s id="b.REV.21.16.3">Watugaka, de waeto ma gaku o stadia 12,000 (eko o kilo 2,400), de komagena lo ma ngoha bai lo ma gaku gena ka imaketero.</s>
     </seg>
     <seg type="verse" id="b.REV.21.17">
      <s id="b.REV.21.17.1">De lo watuga kali, ma boberesu waeto so ma gakuye o meter moributangaka, o malaikat ma doduga gena kanaga lo o nyawa ma biasa yapapake.</s>
     </seg>
     <seg type="verse" id="b.REV.21.18">
      <s id="b.REV.21.18.1">Ma boberesu magena isiaka de o teto paramata qabobole ma soka, o yaspis ma pudaki, o kota magena isiaka de o guraci ma duhutu, so isiru de idodo imatero de o kaca.</s>
     </seg>
     <seg type="verse" id="b.REV.21.19">
      <s id="b.REV.21.19.1">Ma boberesu magena ma sosoqe ma teto isiporomu de o paramata ma bio idala gena he qangodu.</s>
      <s id="b.REV.21.19.2">O sosoqe ma teto ma nonoma gena o paramata qabobole ma soka, o yaspis pudaki isiaka.</s>
      <s id="b.REV.21.19.3">Ma sinotoka o paramata foloi ihali de qabisi ma duhutu koloko o nao lidanga, ena gena o nilam.</s>
      <s id="b.REV.21.19.4">Ma saangeka o paramata qaaare de qatataro yatuo-tuo maro o kumo, gena o mirah.</s>
      <s id="b.REV.21.19.5">Ma ihaka o paramata qabobole ma sokali gena o zamrud.</s>
     </seg>
     <seg type="verse" id="b.REV.21.20">
      <s id="b.REV.21.20.1">Ma motohaka o paramata yaliri-liri maro o karianga, duma qaaare de qasosawala, gena o baiduri sepah.</s>
      <s id="b.REV.21.20.2">Ma butangaka o paramata qasosawala maro o dowora ma ake, gena o delima.</s>
      <s id="b.REV.21.20.3">Ma tumudingika o paramata qakokurati gena o ratna cempaka, ma tupaangeka o paramata qabibisili gena o pirus, ma siwoka o paramata qakokuratili gena o topas, ma mogiowoka o paramata idodo maro o marigapi gena o krisopras, ma mogiowo de moika o paramata qabibisi kali gena o lazuardi, de lo o teto ma mogiowo de sinotoka o paramata qauungu gena o kecubung.</s>
     </seg>
     <seg type="verse" id="b.REV.21.21">
      <s id="b.REV.21.21.1">Ma boberesu ma ngora mogiowo de sinoto magena gena o mutiara ngai mogiowo de sinoto so o ngora moi o mutiara ngai moika.</s>
      <s id="b.REV.21.21.2">O kota magena ma ngeko isiaka de o guraci ma duhutu, gena ma dodo maro o kaca ileleto-leto.</s>
     </seg>
     <seg type="verse" id="b.REV.21.22">
      <s id="b.REV.21.22.1">Kagena o kotaka asa ngohi tamakewa o Gikimoi Awi Tahu, sababu o Jou Wokokuasa de lo o Duba ma Goho Ona igogoge o kota ma rabaka.</s>
     </seg>
     <seg type="verse" id="b.REV.21.23">
      <s id="b.REV.21.23.1">De o kota magenaka ngaroko upa he o wange eko o ngoosa ma siwa, sababu o Gikimoi gena Awi mulia ilamo so de to Una Awi nita ma siwa magena sidago lo o kotaka yodisiwa, komagena lo o Duba ma Goho Awi nita ma siwa.</s>
     </seg>
     <seg type="verse" id="b.REV.21.24">
      <s id="b.REV.21.24.1">De o kota magena maro o nita yadisiwa o bi moi-moi qangoduka, so o bi nyawa yangodu o bi moi-moi itotiai gena aku yaaka.</s>
      <s id="b.REV.21.24.2">De lo o bi kolano yangodu asa yahino la iwosa, to ona manga horomati de manga kaya masirete magena yaaho de yatide isuba o Gikimoika de lo o Duba ma Gohoka.</s>
     </seg>
     <seg type="verse" id="b.REV.21.25">
      <s id="b.REV.21.25.1">Sababu ngaroko o puputu kanaga iqomaka so kota ma ngora-ngora ma boberesu asa iperesuka, duma o riho magenaka asa he qapuputu kawa so o ngora magena he yaperesu kawa.</s>
     </seg>
     <seg type="verse" id="b.REV.21.26">
      <s id="b.REV.21.26.1">So komagena asa o nyawa o bi doku qangodu yahino la to ona manga horomati de manga kaya masirete gena yaaho de yatide isisuba o Gikimoika de lo o Duba ma Gohoka.</s>
     </seg>
     <seg type="verse" id="b.REV.21.27">
      <s id="b.REV.21.27.1">So ka o nyawa nagoona lo yahiwa la kanaga manga sininga ma rabaka de o dorou, eko manga manara maro o Gikimoi waleleki, eko lo yatodamatoko.</s>
      <s id="b.REV.21.27.2">Duma kanaga ona magena ka cawali manga ronga isilefo kugena o buku ma rabaku, kiaka o nyawa ona magena yooho ka sidutu ikakali.</s>
     </seg>
    </div>
    <div type="chapter" id="b.REV.22">
     <seg type="verse" id="b.REV.22.1">
      <s id="b.REV.22.1.1">Kagena de o malaikat una magena asa ngohino woisidumu kali o selera moi, de ma ake nakoso o nyawa yaudo de aku yasioho so isone kawa.</s>
      <s id="b.REV.22.1.2">Ma ake gena idodo maro o kaca, de o Gikimoi de o Duba ma Goho Manga pareta ma rihono iuhi itagi</s>
     </seg>
     <seg type="verse" id="b.REV.22.2">
      <s id="b.REV.22.2.1">yakahika o kota magena ma ngeko ma sidongirabako.</s>
      <s id="b.REV.22.2.2">O selera magena ma dateno kanaga ma harisosonongaka o oho ma gota gena ma sopo, nakoso o nyawa yaoqo, de aku ioho ka sidutu ikakali.</s>
      <s id="b.REV.22.2.3">De o gota magena o taungu moi isopo gena ma para mogiowo de sinoto so o ngoosa moi gena isopo ma moi.</s>
      <s id="b.REV.22.2.4">De ma soka gena idadi o nyawa o bi dokuka manga sou ma ngale yasiloha.</s>
     </seg>
     <seg type="verse" id="b.REV.22.3">
      <s id="b.REV.22.3.1">Kagena o kota ma rabaka o kutuku moi lo yapetowa, duma kanaga o Gikimoi de lo o Duba ma Goho to Ona Manga pareta ma kursika.</s>
      <s id="b.REV.22.3.2">So o Gikimoi Awi sosulo-sosulo asa wisuba Unaka.</s>
     </seg>
     <seg type="verse" id="b.REV.22.4">
      <s id="b.REV.22.4.1">Komagena lo asa Una magenena iwikelelo, gena igogou de itiai.</s>
      <s id="b.REV.22.4.2">De ona moi-moi magena kanaga manga bioka Awi ronga wosilefoka.</s>
     </seg>
     <seg type="verse" id="b.REV.22.5">
      <s id="b.REV.22.5.1">Kagena asa he qaputu kawa.</s>
      <s id="b.REV.22.5.2">De asa upa he o silo eko o wange ma siwa, sababu de ka o Jou Gikimoi to Una Awi nita masirete sidago lo onaka yadisiwa.</s>
      <s id="b.REV.22.5.3">De ona magegena asa ikolano ma deka ka sidutu ikakali.</s>
     </seg>
     <seg type="verse" id="b.REV.22.6">
      <s id="b.REV.22.6.1">Kagena de o malaikat magena asa ngohika wotemo kali, "O demo moi-moi iqomaka magena qangodu igogou so aku popiricaya.</s>
      <s id="b.REV.22.6.2">O Jou Gikimoi de Awi Gurumi o bi nabi iqoqoma watudaka, de Una magena lo Awi malaikat moi wasuloka la una asa to Una Awi sosulo-sosulo wasikelelo o bi moi-moi o kia naga o orasi ma simaka jai-jai bato asa idadi."</s>
     </seg>
     <seg type="verse" id="b.REV.22.7">
      <s id="b.REV.22.7.1">O Yesus watemo, "He!</s>
      <s id="b.REV.22.7.2">Niisesi!</s>
      <s id="b.REV.22.7.3">Itekawa de Ngohi manena asa tahino.</s>
      <s id="b.REV.22.7.4">So o nyawa nakoso o buku manena ma rabaka o Gikimoi Awi demo yosingongangasu gena yodupa yacoho de yaaka, de ona magena asa ka yososanangi."</s>
     </seg>
     <seg type="verse" id="b.REV.22.8">
      <s id="b.REV.22.8.1">Ngohi manena, Yohanes, o bi moi-moi iqomaka gena qangodu toiseka de lo takeleloka.</s>
      <s id="b.REV.22.8.2">Toiseka, de o malaikat woisikokeleloka una magena awi simaka gena ngohi todupa tomabukuku ai suba tatide unaka.</s>
     </seg>
     <seg type="verse" id="b.REV.22.9">
      <s id="b.REV.22.9.1">Duma una wosibicara ngohika wotemo, "Upa!</s>
      <s id="b.REV.22.9.2">Upa ngohika nosuba, duma ka o Gikimoika nosuba.</s>
      <s id="b.REV.22.9.3">Sababu ngohi lo o Gikimoi Awi sosulo moi, imatero maro ngona de ani dodiao ipipiricaya ona o nabi-nabi de lo ona o beseso o buku manena ma rabaka yodupa yaaka.</s>
     </seg>
     <seg type="verse" id="b.REV.22.10">
      <s id="b.REV.22.10.1">O Gikimoi Awi demo o buku ma rabaka wosingongangasuka gena, o demo magena upa nosipopongoka, duma bilasu o nyawaka nadedemo.</s>
      <s id="b.REV.22.10.2">Sababu ma orasi he idumuka de o bi moi-moi qangodu magegena asa idadi.</s>
     </seg>
     <seg type="verse" id="b.REV.22.11">
      <s id="b.REV.22.11.1">Komagena so o nyawa nakoso manga sininga qatorou so o dorou yodupa yaakasi, qohaka la ona yaaka.</s>
      <s id="b.REV.22.11.2">De o nyawa nakoso maro o Gikimoi Awi sininga komagena lo to ona manga sininga qatebi so yodupa o loha yaakasi, qohaka la ona magena o loha yaaka o Gikimoi Awi simaka."</s>
     </seg>
     <seg type="verse" id="b.REV.22.12">
      <s id="b.REV.22.12.1">Kanaga o Yesus wobicara wotemo, "Nimasosininga!</s>
      <s id="b.REV.22.12.2">Ma orasi gena iteka kawa de Ngohi manena asa tahino.</s>
      <s id="b.REV.22.12.3">Ma ngale Ngohi asa o nyawa tafanggali, mote de kanaga to ona manga manara moi-moi ma sopo, so nakoso o loha yaaka done asa o loha yamake de o dorou yaaka done asa o dorou yamake.</s>
     </seg>
     <seg type="verse" id="b.REV.22.13">
      <s id="b.REV.22.13.1">Ngohi manena Ai kuasa ma bati lo ihiwa, de Ngohi manena kanaga ma nonomaka, de lo ma dodoguka de asa tooho ka sidutu ikakali.</s>
     </seg>
     <seg type="verse" id="b.REV.22.14">
      <s id="b.REV.22.14.1">Nakoso o nyawa ona magena kanaga manga juba yapoka la qatebika, maro o Duba ma Goho Awi auku yapoka so qaare-areka eko Una Awi sone so manga dorou yapikika, done ona magena asa yosanangi.</s>
      <s id="b.REV.22.14.2">Sababu ona yasimaha o kota ma ngora yapelenga la iwosa, de o oho ma gota ma sopo la o nyawa aku yasioho ka sidutu ikakali gena yaoqo.</s>
     </seg>
     <seg type="verse" id="b.REV.22.15">
      <s id="b.REV.22.15.1">Duma kagena o kota ma duduka kanaga igoge o nyawa yangodu la de manga manara qatotorou, komagena ona yototooma, o nyafusu ma dorou yaaaka, igogomahate, o kia naga manga gia isiaaka de kagena yasusuba de lo yatotodamatoko.</s>
     </seg>
     <seg type="verse" id="b.REV.22.16">
      <s id="b.REV.22.16.1">Ngohi manena, Yesus, la to Ngohi Ai malaikat towisulo una wotagi o bi moi-moi qangodu magena winisingangasu o bi gogobu ningoduka.</s>
      <s id="b.REV.22.16.2">Ngohi manena o Daud awi ngopa de awi dano, de lo maro o ngoma o koru ngaroko ma orasi o wange ibaoka de kanaga o ngoma magena ka isiwasi."</s>
     </seg>
     <seg type="verse" id="b.REV.22.17">
      <s id="b.REV.22.17.1">O Gurumi Qatetebi de o jojaru muna o Duba ma Goho womijajaji done wokawi, ona magena asa itemo, "Niahinosi!"</s>
      <s id="b.REV.22.17.2">De o nyawa la kanaga o demo moi-moi gena yoiseka, bilasu ona magena lo itemo, "Niahinosi!"</s>
      <s id="b.REV.22.17.3">De o nyawa nagoona la kanaga manga kiri qadududu, hika ona magena yahinosi.</s>
      <s id="b.REV.22.17.4">So o nyawa nagoona bato la nakoso ponyafusu, hika o oho ma ake ma jobubu gena o nyawa yaudo la yasioho ka sidutu ikakali, de magena pofangu lo waali.</s>
     </seg>
     <seg type="verse" id="b.REV.22.18">
      <s id="b.REV.22.18.1">Kanaga ngini moi-moika la o Gikimoi Awi demo o buku manena isingongangasu gena niiiseka, ngohi manena, Yohanes, tobeseso nginika: Nakoso o nyawa la o Gikimoi Awi demo magena de kanaga moili yodogo, de ona magenaka o Gikimoi lo asa Awi bodito wodogo de o bodito magena maro o kia isilefo o buku manena ma rabaka.</s>
     </seg>
     <seg type="verse" id="b.REV.22.19">
      <s id="b.REV.22.19.1">De lo nakoso o nyawa la o Gikimoi Awi demo manena de kanaga o yosikurangi, de onaka done asa o Gikimoi lo manga gimina maro o kia itemo o buku manena ma rabaka wosikurangi, ena gena wasimahawa o kota qatetebika upa yogoge de lo o oho ma gota ma sopo upa yaoqo, so yamakewa o oho ka sidutu ikakali.</s>
     </seg>
     <seg type="verse" id="b.REV.22.20">
      <s id="b.REV.22.20.1">O Jou Yesus o bi moi-moi iqomaka wosingongangasuka, Una magena wotemo, "Igogou de itero, iteka kawa de Ngohi manena asa tahino."</s>
      <s id="b.REV.22.20.2">De ngohi manena, Yohanes, totemo, "Iya, Jou Yesus, komagena bato.</s>
      <s id="b.REV.22.20.3">Tanu nahinoka."</s>
     </seg>
     <seg type="verse" id="b.REV.22.21">
      <s id="b.REV.22.21.1">Ngohi togolo tanu to ngone nanga Jou Yesus Kristus asa Awi laha foloi wodogo ngini ningodu niwipipiricayaka.</s>
      <s id="b.REV.22.21.2">Amin.</s>
     </seg>
    </div>
   </div>
  </body>
 </text>
</cesDoc>