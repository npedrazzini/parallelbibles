<?xml version="1.0" encoding="UTF-8"?>

<cesDoc version="4">
 <cesHeader version="2">
  <fileDesc>
   <titleStmt>
    <h.title></h.title>
    <respStmt>
     <respType></respType>
     <respName></respName>
    </respStmt>
   </titleStmt>
   <extent>
    <wordCount></wordCount>
    <byteCount units="bytes"></byteCount>
   </extent>
   <publicationStmt>
    <distributor></distributor>
    <eAddress></eAddress>
    <availability></availability>
   </publicationStmt>
   <sourceDesc></sourceDesc>
  </fileDesc>
  <encodingDesc>
   <projectDesc></projectDesc>
   <editorialDesc>
    <conformance level="1"></conformance>
    <correction status="medium" method="silent"></correction>
    <segmentation></segmentation>
   </editorialDesc>
   <tagsDecl></tagsDecl>
  </encodingDesc>
  <profileDesc>
   <langUsage>
    <language iso639="tmh" id="th"></language>
   </langUsage>
   <wsdUsage>
    <writingSystem id="utf-8"></writingSystem>
   </wsdUsage>
  </profileDesc>
 </cesHeader>
 <text>
  <body lang="th" id="Bible">
   <div type="book" id="b.GEN">
    <div type="chapter" id="b.GEN.1">
     <seg type="verse" id="b.GEN.1.2">
      <s id="b.GEN.1.2.1">Aṃadal wər iga təməwit waliyyat, əlsan-tu aṃan əknanen igət, wər t-illa ar šiyyay əwarnen afalla n aṃan win, amaran Iṇfas ən Məššina ənta ollay fəl aṃan win.</s>
     </seg>
     <seg type="verse" id="b.GEN.1.3">
      <s id="b.GEN.1.3.1">Iṇṇa Məššina: «Əṇṇur, əməl-t.»</s>
      <s id="b.GEN.1.3.2">Təzzar imal-t əṇṇur.</s>
     </seg>
     <seg type="verse" id="b.GEN.1.4">
      <s id="b.GEN.1.4.1">Inay Məššina as əṇṇur iṃos arat olaɣan, təzzar izammazzay Məššina əṇṇur əd šiyyay.</s>
     </seg>
     <seg type="verse" id="b.GEN.1.5">
      <s id="b.GEN.1.5.1">Iga Məššina y əṇṇur eṣəm ezal amaran šiyyay ig-asnat eṣəm ehad, ig'ahad təga tifawt, ig'əzəl w'azzaran.</s>
     </seg>
     <seg type="verse" id="b.GEN.1.6">
      <s id="b.GEN.1.6.1">Iṇṇa Məššina: «Iməlet-tu aɣarɣar az z-izəmməzzəyan aṃan.»</s>
     </seg>
     <seg type="verse" id="b.GEN.1.7">
      <s id="b.GEN.1.7.1">Təzzar iga-ddu Məššina aɣarɣar izammazzay aṃan win əllanen daw aɣarɣar a əd win əwarnen afalla-nnet.</s>
      <s id="b.GEN.1.7.2">Ig'a wen da.</s>
     </seg>
     <seg type="verse" id="b.GEN.1.8">
      <s id="b.GEN.1.8.1">Iga Məššina y aɣarɣar a eṣəm ijənnawan.</s>
      <s id="b.GEN.1.8.2">Ig'ahad təga tifawt, ig'əzəl wa n əššin.</s>
     </seg>
     <seg type="verse" id="b.GEN.1.9">
      <s id="b.GEN.1.9.1">Iṇṇa Məššina: «Aṃan win daw jənnawan iddawanet, əggəzan edagg iyyanda fəl ad-d-inəfiləl edag wa iqquran.»</s>
      <s id="b.GEN.1.9.2">Iga a wen da.</s>
     </seg>
     <seg type="verse" id="b.GEN.1.10">
      <s id="b.GEN.1.10.1">Iga Məššina y adag wa iqquran eṣəm aṃadal, iga y adag wa daɣ əddewan aṃan eṣəm igərwan.</s>
      <s id="b.GEN.1.10.2">Inay Məššina as araṭ wa olaɣ.</s>
     </seg>
     <seg type="verse" id="b.GEN.1.11">
      <s id="b.GEN.1.11.1">Təzzar iṇṇa: «Aṃadal təwəret-tu taddalət təgat daɣ yel ilan aṃasa əd rawan n eškan ətarawnen aratan əlanen aṃasa nasan.»</s>
      <s id="b.GEN.1.11.2">Təzzar ig'a wen da.</s>
     </seg>
     <seg type="verse" id="b.GEN.1.12">
      <s id="b.GEN.1.12.1">Issəg̣mad-du aṃadal taddalət təgat daɣ yel ilan aṃasa əkkulluk n iyyan d iri- nnet, əd rawan n eškan ətarawnen aratan əlanen aṃasa-nnasan.</s>
      <s id="b.GEN.1.12.2">Inay Məššina as arat wa olaɣ.</s>
     </seg>
     <seg type="verse" id="b.GEN.1.13">
      <s id="b.GEN.1.13.1">Ig'ahad təga tifawt, ig'əzəl wa n karad.</s>
     </seg>
     <seg type="verse" id="b.GEN.1.14">
      <s id="b.GEN.1.14.1">Iṇṇa Məššina: «Əməlanet-tu əṇṇuran daɣ jənnawan az za-zəmməzzinen ehad d azal, əqqəlanet asannal az z-izləyan šimeren d aḍan d elan.</s>
     </seg>
     <seg type="verse" id="b.GEN.1.15">
      <s id="b.GEN.1.15.1">Əqqəlanet tolas əṇṇuran daɣ jənnawan az z-əsəmmələwləwnen aṃadal.»</s>
      <s id="b.GEN.1.15.2">Təzzar iga a wen da.</s>
     </seg>
     <seg type="verse" id="b.GEN.1.16">
      <s id="b.GEN.1.16.1">Iga Məššina əṇṇuran win n əššin zawwarnen.</s>
      <s id="b.GEN.1.16.2">Əṇṇur wa ogaran, ənta ṭəfuk, ad-isəmmələwləw ezal, wa ənḍərran, tallit, ad-isəmmələwləw ehad.</s>
      <s id="b.GEN.1.16.3">Iga-ddu eṭran əntanay da.</s>
     </seg>
     <seg type="verse" id="b.GEN.1.17">
      <s id="b.GEN.1.17.1">Ig-en daɣ jənnawan fəl ad-səmmələwləwan aṃadal,</s>
     </seg>
     <seg type="verse" id="b.GEN.1.18">
      <s id="b.GEN.1.18.1">fəl ad-əzənnəməzləyan ezal d ahad, zəmməzzəyyan əṇṇur əd šiyyay.</s>
      <s id="b.GEN.1.18.2">Inay Məššina as arat wa olaɣ.</s>
     </seg>
     <seg type="verse" id="b.GEN.1.19">
      <s id="b.GEN.1.19.1">Ig'ahad təga tifawt, ig'əzəl wa n əkkoz.</s>
     </seg>
     <seg type="verse" id="b.GEN.1.20">
      <s id="b.GEN.1.20.1">Iṇṇa Məššina: «Wəšənkəlnatet təxəllak əddarnen daɣ aṃan, əggədanet g̣ədad əntanay da daɣ jənnawan fəl afalla n aṃadal.»</s>
     </seg>
     <seg type="verse" id="b.GEN.1.21">
      <s id="b.GEN.1.21.1">Ixlak-du Məššina šixəllak əknanen təzzəwwərt əddarnen daɣ aṃan əd mudaran kul win daɣ-san wašankalnen əkkulluk n iyyan d iri-nnet, ixlak-du tolas ig̣ədad kul əkkulluk n iyyan d iri-nnet.</s>
      <s id="b.GEN.1.21.2">Inay Məššina as arat wa olaɣ.</s>
     </seg>
     <seg type="verse" id="b.GEN.1.22">
      <s id="b.GEN.1.22.1">Iga fall-assan albaraka-nnet, iṇṇa i mudaran win n aṃan: «Əggəzat šin n ara təfələyləyam, tədkəram aṃan ən gərwan.»</s>
      <s id="b.GEN.1.22.2">Iṇṇa i g̣ədad əntanay da: «Fələyləyat fəl aṃadal.»</s>
     </seg>
     <seg type="verse" id="b.GEN.1.23">
      <s id="b.GEN.1.23.1">Ig'ahad təga tifawt, ig'əzəl wa n ṣəmmos.</s>
     </seg>
     <seg type="verse" id="b.GEN.1.24">
      <s id="b.GEN.1.24.1">Iṇṇa Məššina: «Issəg̣mədet-du aṃadal šixəllak əddarnen əkkulluk n iyyat d iri-nnet, əṃosnen ihərwan əd lumət-lumət əd wəxsan əkkulluk n iyyan d iri-nnet.»</s>
      <s id="b.GEN.1.24.2">Təzzar iga a wen da.</s>
     </seg>
     <seg type="verse" id="b.GEN.1.25">
      <s id="b.GEN.1.25.1">Iga-ddu Məššina iwəxsan əd hərwan əd lumət-lumət ket-nasan akk-iyyan d iri-nnet.</s>
      <s id="b.GEN.1.25.2">Inay as arat wa olaɣ.</s>
     </seg>
     <seg type="verse" id="b.GEN.1.26">
      <s id="b.GEN.1.26.1">Iṇṇa Məššina: agatana aggadəm əs šaššela-nnana.</s>
      <s id="b.GEN.1.26.2">Ixkəmet kifitan əd g̣ədad əd hərwan əd wəxsan əd lumət-lumət kul win əllomatnen aṃadal.»</s>
     </seg>
     <seg type="verse" id="b.GEN.1.27">
      <s id="b.GEN.1.27.1">Məššina ixlak-du aggadəm əs šaššela-nnet yay əd təntay ket-nasan ixlak-kan-du.</s>
     </seg>
     <seg type="verse" id="b.GEN.1.28">
      <s id="b.GEN.1.28.1">Iga fall-assan albaraka-nnet.</s>
      <s id="b.GEN.1.28.2">Iṇṇ-asan: «Əggəzat šin n ara təfələyləyam, təḍkəram aṃadal, təxkəmam-tu, təxkəmam kifitan əd g̣ədad əd mudaran kul win ozalnen fəl aṃadal.»</s>
     </seg>
     <seg type="verse" id="b.GEN.1.29">
      <s id="b.GEN.1.29.1">Təzzar iṇṇa Məššina: «Ənəyat əkfeq-qawan yel kul itarawan fəl tasayt n aṃadal d ašək kul itarawan.</s>
      <s id="b.GEN.1.29.2">A-dawan-əqqəlan aratan-nasan isudar.</s>
     </seg>
     <seg type="verse" id="b.GEN.1.30">
      <s id="b.GEN.1.30.1">Y əkkulluk n əmudar fəl aṃadal d əkkulluk n əg̣ədid d əkkulluk n a wa illómen aṃadal əhan-tu ṃan, əkfeq-qu yel ad-as-iqqəl isudar.»</s>
      <s id="b.GEN.1.30.2">Ig'a wen da.</s>
     </seg>
     <seg type="verse" id="b.GEN.1.31">
      <s id="b.GEN.1.31.1">Təzzar inay Məššina as arat wa iga da, kul ikna əlluɣ.</s>
      <s id="b.GEN.1.31.2">Ig'ahad təga tifawt, ig'əzəl wa n ṣədis.</s>
     </seg>
    </div>
    <div type="chapter" id="b.GEN.2">
     <seg type="verse" id="b.GEN.2.1">
      <s id="b.GEN.2.1.1">Təməwit ta da as əkkəsawan jənnawan əd ṃədlan d arat kul wa tan ihan.</s>
     </seg>
     <seg type="verse" id="b.GEN.2.2">
      <s id="b.GEN.2.2.1">Əzəl wa n əṣṣa əššəɣəl wa iga Məššina kul ikkisaw, təzzar iɣrad-tu daɣ-as.</s>
     </seg>
     <seg type="verse" id="b.GEN.2.3">
      <s id="b.GEN.2.3.1">Iga Məššina albaraka-nnet fəl əzəl wa n əṣṣa, izzəzwar-tu fəlas əzəl wa da ad daɣ iɣrad əššəɣəl n əxluk kul wa iga.</s>
     </seg>
     <seg type="verse" id="b.GEN.2.4">
      <s id="b.GEN.2.4.1">Ələsəl wa n jənnawan d aṃadal ənta da as d-ətawaxlakan.</s>
      <s id="b.GEN.2.4.2">As d-iga Əməli Məššina aṃadal əd jənnawan</s>
     </seg>
     <seg type="verse" id="b.GEN.2.5">
      <s id="b.GEN.2.5.1">wər tu təlla təfsəq waliyyat za wər ig̣med yel harwa fəl aṃadal.</s>
      <s id="b.GEN.2.5.2">Fəlas Əməli Məššina wər d-issofay akonak fəl aṃadal, amaran ənta da wər t-illa awedan waliyyan igyakan aṃadal.</s>
     </seg>
     <seg type="verse" id="b.GEN.2.6">
      <s id="b.GEN.2.6.1">Təzzar təg̣mad-du šaṭ n aṃan aṃadal, təssəbdag tesayt n aṃadal.</s>
     </seg>
     <seg type="verse" id="b.GEN.2.7">
      <s id="b.GEN.2.7.1">Ixlak-du Əməli Məššina aggadəm daɣ əg̣odrar n aṃadal issəwad daɣ šinjar-net iṇfas wa n təməddurt, təzzar iqqal aggadəm taxlək əhan ṃan.</s>
     </seg>
     <seg type="verse" id="b.GEN.2.8">
      <s id="b.GEN.2.8.1">Dəffər a di ig'Əməli Məššina əgoras daɣ akal n Edan fəl aganna wa n dənnəg issənṣa daɣ-as aggadəm wa dd-ixlak da.</s>
     </seg>
     <seg type="verse" id="b.GEN.2.9">
      <s id="b.GEN.2.9.1">Əməli Məššina issədwal-du daɣ aṃadal irawan n eškan kul əhossaynen as əzodan aratan-nasan əs taṭṭay, issədwal-du ənta da ašək wa n təməddurt daɣ aṃṃas n əgoras, d ašək wa n maṣnat n a wa olaɣan d iba-nnet.</s>
     </seg>
     <seg type="verse" id="b.GEN.2.10">
      <s id="b.GEN.2.10.1">Ig̣mad-d'agarew akal wa n Edan fəl ad-aššašəw əgoras.</s>
      <s id="b.GEN.2.10.2">Den da ad-imməzzay agarew iqqal əkkoz ḍaran.</s>
     </seg>
     <seg type="verse" id="b.GEN.2.11">
      <s id="b.GEN.2.11.1">Aḍar w'azzaran eṣəm-net Fišon, ənta a dd-iɣlayan akal kul wa n Hawila, akal wa iha urəɣ,</s>
     </seg>
     <seg type="verse" id="b.GEN.2.12">
      <s id="b.GEN.2.12.1">urəɣ iṃosan wa iqqətasan.</s>
      <s id="b.GEN.2.12.2">Akal wen ətawagrawan daɣ-as aḍutan əzodnen əlanen ələsəl as itawaṇṇu Bədola, tolas əhanat-tu təhun əntanatay da əlanen ələsəl as itawaṇṇu Šoham.</s>
     </seg>
     <seg type="verse" id="b.GEN.2.13">
      <s id="b.GEN.2.13.1">Eṣəm n aḍar wa n əššin Gihon, ənta a dd-iɣlayan akal wa n Kuš ket-net.</s>
     </seg>
     <seg type="verse" id="b.GEN.2.14">
      <s id="b.GEN.2.14.1">Eṣəm n aḍar wa n karad Hiddekəl, ənta a dd-ingayan daɣ dənnəg n akal n Aššur.</s>
      <s id="b.GEN.2.14.2">Aḍar wa n əkkoz eṣəm-net Fərat.</s>
     </seg>
     <seg type="verse" id="b.GEN.2.15">
      <s id="b.GEN.2.15.1">Idkal Əməli Məššina aggadəm, ig-ay daɣ əgoras wa n Edan fəl a dər-əs annaṭṭaf, iṣṣən daɣ-as.</s>
     </seg>
     <seg type="verse" id="b.GEN.2.16">
      <s id="b.GEN.2.16.1">Təzzar ig'Əməli Məššina y aggadəm tarɣəmt təṃosat as das iṇṇa: «Təle turagat ən taṭṭay n aratan n eškan kul win n əgoras.</s>
     </seg>
     <seg type="verse" id="b.GEN.2.17">
      <s id="b.GEN.2.17.1">Mišan ad-wər-tatša aratan n ašək wa n maṣnat n a wa olaɣan d iba-nnet, fəlas as tan-tətšeɣ illikan as a kay iba.»</s>
     </seg>
     <seg type="verse" id="b.GEN.2.18">
      <s id="b.GEN.2.18.1">Iṇṇa Əməli Məššina: «Wər oleɣ ad iṃos aggadəm ɣas-net ad-as-aga tadhəlt a dər inihagga.»</s>
     </seg>
     <seg type="verse" id="b.GEN.2.19">
      <s id="b.GEN.2.19.1">Ixlak-du Əməli Məššina daɣ aṃadal imudaran kul win ozalnen fəl aṃadal əd g̣ədad kul.</s>
      <s id="b.GEN.2.19.2">Iwat-tan-du s aggadəm ad-inəy Əməli Məššina ma əṃosan əṣmawan win dasan z-agu.</s>
      <s id="b.GEN.2.19.3">Təzzar iqqal as iṣmawan win ig'aggadəm i mudaran, əntanay a tan əwarnen.</s>
     </seg>
     <seg type="verse" id="b.GEN.2.20">
      <s id="b.GEN.2.20.1">Ig'aggadəm iṣmawan i hərwan əd g̣ədad əd wəxsan kul, mišan wər ɣur-əs ig'as, ənta aggadəm, igraw tadhəlt a dər inihagga.</s>
     </seg>
     <seg type="verse" id="b.GEN.2.21">
      <s id="b.GEN.2.21.1">Təzzar isaṭṭarmas-tu Əməli Məššina iket an eṭəs.</s>
      <s id="b.GEN.2.21.2">Daɣ amazay wa d inṣa da ikkas-du iyyan daɣ ɣərdəššan-net issoɣal iṣan n alam təməwit-nasan.</s>
     </seg>
     <seg type="verse" id="b.GEN.2.22">
      <s id="b.GEN.2.22.1">Ixlak-du Əməli Məššina tanṭut daɣ əɣərdes wa dd-ikkas daɣ aggadəm da, eway-tat-du sər-əs.</s>
     </seg>
     <seg type="verse" id="b.GEN.2.23">
      <s id="b.GEN.2.23.1">Təzzar iṇṇa aggadəm: «Ənta da ta təṃosat eɣas ən ɣasan-in elam n alam-in.</s>
      <s id="b.GEN.2.23.2">Ənt'as z-itawaṇṇu tanṭut fəl-as aləs a daɣ du-tətawakkas.»</s>
     </seg>
     <seg type="verse" id="b.GEN.2.24">
      <s id="b.GEN.2.24.1">A di da a fəlas aləs ad-ifəl ehan ən šis əd ṃas, irtəy əd tənṭut-net, əqqəlan elam iyyanda.</s>
     </seg>
     <seg type="verse" id="b.GEN.2.25">
      <s id="b.GEN.2.25.1">Aləs əd tənṭut ket-nasan əxizamzaman, eges wər tan tətibəz takarakit.</s>
     </seg>
    </div>
    <div type="chapter" id="b.GEN.3">
     <seg type="verse" id="b.GEN.3.1">
      <s id="b.GEN.3.1.1">Təməlult togar imudaran kul win n aṃadal, win d-ixlak Əməli Məššina maṣnat ən təkərras.</s>
      <s id="b.GEN.3.1.2">Təṇṇa i tənṭut: «Tidət as iṇṇa Məššina: &lt;ad-wər-tatšim aratan n eškan kul win n əgoras a?&gt;»</s>
     </seg>
     <seg type="verse" id="b.GEN.3.2">
      <s id="b.GEN.3.2.1">Təṇṇa tənṭut i təməlult: «Tidət as nəṭattu aratan n eškan n afarag</s>
     </seg>
     <seg type="verse" id="b.GEN.3.3">
      <s id="b.GEN.3.3.1">mišan wər nəṭəttu araṭan n ašək wa ihan aṃṃas n afarag fəlas Məššina a dana iṇṇan: " A tan wər tatšim za wala təḍəsam-tan as iga a di a-kawan-iba."»</s>
     </seg>
     <seg type="verse" id="b.GEN.3.4">
      <s id="b.GEN.3.4.1">Təzzar təṇṇa təməlult i tənṭut: «illikan as wər za taṃṃatim.</s>
     </seg>
     <seg type="verse" id="b.GEN.3.5">
      <s id="b.GEN.3.5.1">Mišan Məššina iṣṣan as as tan tətšam šiṭṭawen-nawan ad-annalamnat, amaran təqqəlam šilat-net, təṣṣənam arat wa olaɣan d iba-nnet.»</s>
     </seg>
     <seg type="verse" id="b.GEN.3.6">
      <s id="b.GEN.3.6.1">Tanṭut tənay aratan n ašək a əssiglaban əs taṭṭay, əhossayan daɣ aṇay, amaran olan d as əhakkin tayttay, təzzar təkkas-du iyyan daɣ-san, tətš-ay təkfa daɣ-as aləs-net a dər-əs iddewan da itš-ay ənta da.</s>
     </seg>
     <seg type="verse" id="b.GEN.3.7">
      <s id="b.GEN.3.7.1">Ənnolamnat šiṭṭawen-nasan, əgran-in as əxizamzaman, təzzar ad əsamaṇayan ifərkak zawwarnen n ašək igan eṣəm təhena, əlassin-tan.</s>
     </seg>
     <seg type="verse" id="b.GEN.3.8">
      <s id="b.GEN.3.8.1">Dəffər a di əslan y əṃətəkwəy n Əməli Məššina daɣ alwaq ən ṭakəst ṣəmmidat, itaway d afarag, ad-ilaqqas aləs ənta əd tənṭut-net y Əməli Məššina daɣ eškan n əgoras.</s>
     </seg>
     <seg type="verse" id="b.GEN.3.9">
      <s id="b.GEN.3.9.1">Iɣra Əməli Məššina aləs iṇṇ-as: «Məni kay?»</s>
     </seg>
     <seg type="verse" id="b.GEN.3.10">
      <s id="b.GEN.3.10.1">Ijjəwwab iṇṇ-as: «Tesalay a dak-əgeɣ daɣ əgoras təggaz-i ṭasa fəlas əxəzəmzəm a əgeɣ, amaran a dak-laqqasa.»</s>
     </seg>
     <seg type="verse" id="b.GEN.3.11">
      <s id="b.GEN.3.11.1">Iṇṇ-as Əməli Məššina: «Ma dak-iṇṇan təxizamzama?</s>
      <s id="b.GEN.3.11.2">Meqqal ara n ašək w'as dak ərɣama fəl taṭṭay-nnet a tətše?»</s>
     </seg>
     <seg type="verse" id="b.GEN.3.12">
      <s id="b.GEN.3.12.1">Ijjəwwab-as aləs iṇṇ-as: «Tanṭut ta a ɣur-i təgeɣ da ənta a di təkfat ara n ašək wa ətšeq-qu.»</s>
     </seg>
     <seg type="verse" id="b.GEN.3.13">
      <s id="b.GEN.3.13.1">Təzzar iṇṇa Əməli Məššina i tənṭut: «Ma fel tətagga arat wa?»</s>
      <s id="b.GEN.3.13.2">Təjjəwwab-as tənṭut təṇṇ-as: «Təməlult a di təssəxrakat təzzar ətšeq-qu.»</s>
     </seg>
     <seg type="verse" id="b.GEN.3.14">
      <s id="b.GEN.3.14.1">Iṇṇa Əməli Məššina i təməlult: «Azzama təgeɣ a di ad-tətəwəlɣəna daɣ mudaran win n aṃadal ket-nasan ad-tətijəwənkeɣ əs tədist-nam ad-təṭatta əg̣odrar faw daɣ təɣrəst-nam,</s>
     </seg>
     <seg type="verse" id="b.GEN.3.15">
      <s id="b.GEN.3.15.1">a-kam-əzənnəməgzəra əd tənṭut, əzənnəməgzəra əzzurriya-nnakmat, ad-ilakkaš əzzurriya ən tənṭut eɣaf-nam, kam ad-təddadaɣ erəz-net.»</s>
     </seg>
     <seg type="verse" id="b.GEN.3.16">
      <s id="b.GEN.3.16.1">Amaran tanṭut iṇṇ-as: «Ad-am-əšata aṇay n ark-aṇay ɣur igi-nnam tadist, azzawat-am iguz n əmzur.</s>
      <s id="b.GEN.3.16.2">Wər za-tileɣ aṃadammad ar wa n aləs-nam eges ənta a kam z-ixkəman.»</s>
     </seg>
     <seg type="verse" id="b.GEN.3.17">
      <s id="b.GEN.3.17.1">Amaran iṇṇa y Adəm: «Azzama təṣṣəsama y awal ən tənṭut-nak tətšeɣ ašək w'as dak ərɣama fəl taṭṭay-nnet, wədi aṃadal a-tu-təwər tulɣant fəl əddəlil-nak.</s>
      <s id="b.GEN.3.17.2">Kundaba tənayaɣ ark-aṇay daɣ əššəɣəl as za-təgrəwa daɣ aṃadal isudar-nak iket təddara.</s>
     </seg>
     <seg type="verse" id="b.GEN.3.18">
      <s id="b.GEN.3.18.1">Ad-ak-d-issəg̣məd išənnanan əd lattan wər təha təṇfa, ilattan win təwəgas a-tan-tətaṭṭa.</s>
     </seg>
     <seg type="verse" id="b.GEN.3.19">
      <s id="b.GEN.3.19.1">Kundaba tərsaka tarraft-nak as za təgrəwaɣ isudar iket wər təqqela aṃadal wa daɣ du-təxlaka, fəlas kay wər təṃoṣa ar əg̣odrar amaran tələsaq-qu tewaɣlay.»</s>
     </seg>
     <seg type="verse" id="b.GEN.3.20">
      <s id="b.GEN.3.20.1">Iga aləs i tənṭut eṣəm Xawa fəlas ənta a təṃosat anna n aytedan kul.</s>
     </seg>
     <seg type="verse" id="b.GEN.3.21">
      <s id="b.GEN.3.21.1">Amaran ig'Əməli Məššina y Adəm əd tənṭut-net isəlsa daɣ agašek.</s>
     </seg>
     <seg type="verse" id="b.GEN.3.22">
      <s id="b.GEN.3.22.1">Iṇṇa Əməli Məššina: «Azzama aggadəm itša ara n ašək wa n maṣnat iqqal šilat n iyyan daɣ-na, iṣṣan a wa olaɣan d a wa wər noleɣ, wədi əgdəlatana y as teṭṭay n aratan n ašək wa n təməddurt ənta da, fəlas as tan-itša ad-iɣləl har faw.</s>
     </seg>
     <seg type="verse" id="b.GEN.3.23">
      <s id="b.GEN.3.23.1">Təzzar ikkas-tu Əməli Məššina daɣ əgoras wa ihan akal wa n Edan fəl ad-igyək aṃadal wa daɣ d-itawaxlak.</s>
     </seg>
     <seg type="verse" id="b.GEN.3.24">
      <s id="b.GEN.3.24.1">As itawastaɣ aggadəm daɣ əgoras wa n Edan ig'Əməli Məššina angalosan as itawaṇṇu kəruban daɣ dənnəg n əgoras og̣azan-tu, əntanay əd takoba tətaggit əbələzbələz an tamsay, tətiɣələyɣələyat iṃan-net.</s>
      <s id="b.GEN.3.24.2">Əwaɣan tarrayt ta təkkat ašək wa n təməddurt.</s>
     </seg>
    </div>
    <div type="chapter" id="b.GEN.4">
     <seg type="verse" id="b.GEN.4.1">
      <s id="b.GEN.4.1.1">Inamanṣa Adəm əd Xawa taɣur-əs, təga tadist, teraw-du Kayin.</s>
      <s id="b.GEN.4.1.2">Təṇṇa: «Əgrawa aləs əs tədhəlt n Əməli.»</s>
     </seg>
     <seg type="verse" id="b.GEN.4.2">
      <s id="b.GEN.4.2.1">Dəffər a di teraw-du amaḍray-net Habila.</s>
      <s id="b.GEN.4.2.2">Iqqal Habila amaḍan ən taɣsiwen, amaran Kayin ənta əmagyak a iṃos.</s>
     </seg>
     <seg type="verse" id="b.GEN.4.3">
      <s id="b.GEN.4.3.1">As təga dəffər tamert eway-du Kayin y Əməli daɣ aratan ən tawagost-net, iṃos a wen təṇafut.</s>
     </seg>
     <seg type="verse" id="b.GEN.4.4">
      <s id="b.GEN.4.4.1">Iṇkar Habila ənta da igzam maddanəs ən taɣsiwen-net win azzarnen əs təhut.</s>
      <s id="b.GEN.4.4.2">Təzzar ikkas-as-du daɣ-san šiblalen šin əddəratnen eway-as-tanat-du.</s>
      <s id="b.GEN.4.4.3">Iqbal Əməli Habila əd təṇafut-net,</s>
     </seg>
     <seg type="verse" id="b.GEN.4.5">
      <s id="b.GEN.4.5.1">mišan wər iqbel Kayin əd təṇafut ta nnet.</s>
      <s id="b.GEN.4.5.2">Iggaz alham Kayin wəllen.</s>
      <s id="b.GEN.4.5.3">Təddew-du təkenzert gər aṇaran-net.</s>
     </seg>
     <seg type="verse" id="b.GEN.4.6">
      <s id="b.GEN.4.6.1">Iṇṇa Əməli i Kayin: «Wər təleɣ əddəlil s alham wala təkenzert.</s>
     </seg>
     <seg type="verse" id="b.GEN.4.7">
      <s id="b.GEN.4.7.1">As tətaggaɣ əmazal olaɣan illikan ətəwəqbal-nak mišan as tu-wər-tətəgga wədi abakkad iha dər-ək isəlsa, ira a sər-ək d-iggəd fəl a kay ihlək.</s>
      <s id="b.GEN.4.7.2">Eges kay arn-ay.»</s>
     </seg>
     <seg type="verse" id="b.GEN.4.8">
      <s id="b.GEN.4.8.1">Təzzar iṇṇa Kayin y amaḍray-nnet Habila ad-akkin šiwəgas.</s>
      <s id="b.GEN.4.8.2">As tanat-in oṣan iggad-du Kayin əs Habila, inɣ-ay.</s>
     </seg>
     <seg type="verse" id="b.GEN.4.9">
      <s id="b.GEN.4.9.1">Iṇṇa Əməli i Kayin: «Ma ig'amaḍray-nnak Habila?»</s>
      <s id="b.GEN.4.9.2">Təzzar iṇṇa: «Wər əṣṣena, wərgeɣ əmag̣az-net a əṃosa.»</s>
     </seg>
     <seg type="verse" id="b.GEN.4.10">
      <s id="b.GEN.4.10.1">Iṇṇ-as Əməli: «Ma fəl təgeɣ əmazal a?</s>
      <s id="b.GEN.4.10.2">Ənəy!</s>
      <s id="b.GEN.4.10.3">Tarawrawt n əzni n amaḍray-nnak təga-ddu daɣ aṃadal har di du-tewad.</s>
     </seg>
     <seg type="verse" id="b.GEN.4.11">
      <s id="b.GEN.4.11.1">Əmərədda təwar kay allaɣanat, tətiwastaɣa daɣ aṃadal wa fəl inɣal əzni n amaḍray-nnak wa tənɣeɣ əs fassan-nak.</s>
     </seg>
     <seg type="verse" id="b.GEN.4.12">
      <s id="b.GEN.4.12.1">Kud təgyakaɣ aṃadal da wər kay z-iləs tehakkay ən təṇfa-nnet.</s>
      <s id="b.GEN.4.12.2">Ad təqqəla amajjawankay n ənəbbennən daɣ əddənet.»</s>
     </seg>
     <seg type="verse" id="b.GEN.4.13">
      <s id="b.GEN.4.13.1">Iṇṇa Kayin y Əməli: «Wər əfrega y əzuk a fall-i iṃos ərruzmatan n əmazal wa əge.</s>
     </seg>
     <seg type="verse" id="b.GEN.4.14">
      <s id="b.GEN.4.14.1">Təstaɣaɣ-i azala fəl tasayt n aṃadal amaran ənamaggaga dər-ək, aba as daɣ-i təṣaggada.</s>
      <s id="b.GEN.4.14.2">Ad əqqəla amajjawankay n ənəbbennən daɣ əddənet amaran i di igrawan ad-i-anɣu.»</s>
     </seg>
     <seg type="verse" id="b.GEN.4.15">
      <s id="b.GEN.4.15.1">Iṇṇ-as Əməli: «Kala kala ar i inɣan Kayin ad-tətəwəkkəs taṇṇət-net s əṣṣa ərruzmatan.»</s>
      <s id="b.GEN.4.15.2">Təzzar ig'Əməli asannal fəl Kayin fəl i dər-əs imməṇayan wər tu-z-anɣu.</s>
     </seg>
     <seg type="verse" id="b.GEN.4.16">
      <s id="b.GEN.4.16.1">Təzzar inamaggag Kayin d Əməli iɣsar daɣ akal wa n Nod daɣ dənnəg n Edan.</s>
     </seg>
     <seg type="verse" id="b.GEN.4.17">
      <s id="b.GEN.4.17.1">Inamanṣa Kayin əd taɣur-əs, təga tadist, teraw-du Xenok.</s>
      <s id="b.GEN.4.17.2">Təzzar ikras Kayin aɣrəm ig-as eṣəm ən rur-es Xenok.</s>
     </seg>
     <seg type="verse" id="b.GEN.4.18">
      <s id="b.GEN.4.18.1">Xenok igraw barar, ig-as eṣəm Ɣirad, Ɣirad eraw Məxuyal, Məxuyal eraw Mətušal amaran Mətušal eraw Lamek.</s>
     </seg>
     <seg type="verse" id="b.GEN.4.19">
      <s id="b.GEN.4.19.1">Lamek iga ṣanatat təḍoden əganen iṣmawan, iyyat Ɣada, tahadat Tsilla.</s>
     </seg>
     <seg type="verse" id="b.GEN.4.20">
      <s id="b.GEN.4.20.1">Ɣada teraw Yabal, ənta a iṃosan əmaraw ən maḍanan a əɣassarnen daɣ həktan.</s>
     </seg>
     <seg type="verse" id="b.GEN.4.21">
      <s id="b.GEN.4.21.1">Eṣəm n amaḍray-net Yubal, ənta əmaraw ən məzzəla win əggatnen aṇzad əd təsənsəq.</s>
     </seg>
     <seg type="verse" id="b.GEN.4.22">
      <s id="b.GEN.4.22.1">Tsilla ənta da teraw Tubal-Kayin əmaraw ən ṇadan win əggatnen daruɣ əd ṭəzoli.</s>
      <s id="b.GEN.4.22.2">Tamaḍrayt ən Tubal-Kayin eṣəm-net Naɣama.</s>
     </seg>
     <seg type="verse" id="b.GEN.4.23">
      <s id="b.GEN.4.23.1">Iṇṇa Lamek i təḍoden-net: «Kamatay, šiḍoden-in, ṣəsəmmat y əməsli-nin, təsəddərgənmat y awal-in, fəlas tenaɣay a əgeɣ aləs wa di isabbasan d əbi wa di iwatan.</s>
     </seg>
     <seg type="verse" id="b.GEN.4.24">
      <s id="b.GEN.4.24.1">Kud Kayin tətawakkas-as taṇṇət s əṣṣayat təməzal, nak a di tətəwəkkəs s əṣṣayat təṃərwen d əṣṣa.»</s>
     </seg>
     <seg type="verse" id="b.GEN.4.25">
      <s id="b.GEN.4.25.1">Inamanṣa Adəm əd taɣur-əs, teraw-du barar ən yay, təg-as eṣəm Set «fəlas, a təṇṇa, Məššina a di ikfan əzzurriya daɣ adagg ən Habila wa inɣa Kayin.»</s>
     </seg>
     <seg type="verse" id="b.GEN.4.26">
      <s id="b.GEN.4.26.1">Set ənta da igraw barar, ig-as eṣəm Enoš.</s>
      <s id="b.GEN.4.26.2">Den da ad itawaggaz Əməli šin n ətəwəɣbad.</s>
     </seg>
    </div>
    <div type="chapter" id="b.GEN.5">
     <seg type="verse" id="b.GEN.5.1">
      <s id="b.GEN.5.1.1">Əzəl wa dd-ixlak Məššina aggadəm ig-ay-du əs tulat-net.</s>
      <s id="b.GEN.5.1.2">Yay əd təntay ixlak-kan-du.</s>
      <s id="b.GEN.5.1.3">Iga fall-assan albaraka-nnet amaran ig-asan eṣəm aytedam, əzəl wa da tan-d-ixlak.</s>
      <s id="b.GEN.5.1.4">Ənta da əzzurriya n Adəm.</s>
     </seg>
     <seg type="verse" id="b.GEN.5.3">
      <s id="b.GEN.5.3.1">As ig'Adəm ṭemeday n awatay əd karadat təmərwen, iddar, eraw-du barar əs šaššela-nnet, təzzar ig-as eṣəm Set.</s>
     </seg>
     <seg type="verse" id="b.GEN.5.4">
      <s id="b.GEN.5.4.1">Dəffər təhut ən Set, Adəm iga əṭṭamat ṭəmad n awatay, iddar, itaraw-du bararan əd təbararen.</s>
     </seg>
     <seg type="verse" id="b.GEN.5.5">
      <s id="b.GEN.5.5.1">Elan ən təɣrəst-net kul əqqalan ṭazayat ṭəmad n awatay əd karadat təṃərwen dəffər a di aba-tu.</s>
     </seg>
     <seg type="verse" id="b.GEN.5.6">
      <s id="b.GEN.5.6.1">As iga Set ṭemeday n awatay əd ṣəmmos eraw-du Enoš.</s>
     </seg>
     <seg type="verse" id="b.GEN.5.7">
      <s id="b.GEN.5.7.1">Dəffər təhut n Enoš, Set iga əṭṭamat ṭəmad n awatay d əṣṣa, iddar, itaraw-du bararan əd təbararen.</s>
     </seg>
     <seg type="verse" id="b.GEN.5.8">
      <s id="b.GEN.5.8.1">Elan ən təɣrəst-net kul əqqalan ṭazayat ṭəmad n awatay əd maraw d əššin, dəffər a di aba-tu.</s>
     </seg>
     <seg type="verse" id="b.GEN.5.9">
      <s id="b.GEN.5.9.1">As ig'Enoš ṭazayat təmərwen n awatay eraw-du Qenan.</s>
     </seg>
     <seg type="verse" id="b.GEN.5.10">
      <s id="b.GEN.5.10.1">Dəffər təhut ən Qenan, Enoš ig'əṭṭamat ṭəmad n awatay əd maraw əd ṣəmmos, iddar, itaraw-du bararan əd təbararen.</s>
     </seg>
     <seg type="verse" id="b.GEN.5.11">
      <s id="b.GEN.5.11.1">Elan ən təɣrəst-net kul əqqalan ṭazayat ṭəmad n awatay əd ṣəmmos, dəffər a di aba-tu.</s>
     </seg>
     <seg type="verse" id="b.GEN.5.12">
      <s id="b.GEN.5.12.1">As iga Qenan əṣṣayat təmərwen n awatay eraw-du Mahalalel.</s>
     </seg>
     <seg type="verse" id="b.GEN.5.13">
      <s id="b.GEN.5.13.1">Dəffər təhut ən Mahalalel, Qenan iga əṭṭamat ṭəmad n awatay d əkkozat təṃərwen, iddar, itaraw-du bararan əd təbararen.</s>
     </seg>
     <seg type="verse" id="b.GEN.5.14">
      <s id="b.GEN.5.14.1">Elan ən təɣrəst-net kul əqqalan ṭazayat ṭəmad n awatay əd ṃaraw, dəffər a di aba-tu.</s>
     </seg>
     <seg type="verse" id="b.GEN.5.15">
      <s id="b.GEN.5.15.1">As iga Mahalalel ṣədisat təṃərwen n awatay əd ṣəmmos eraw-du Yared.</s>
     </seg>
     <seg type="verse" id="b.GEN.5.16">
      <s id="b.GEN.5.16.1">Dəffər təhut ən Yared, Mahalalel iga əṭṭamat ṭəmad n awatay əd karadat təmərwen, iddar, itaraw-du bararan əd təbararen.</s>
     </seg>
     <seg type="verse" id="b.GEN.5.17">
      <s id="b.GEN.5.17.1">Elan ən təɣrəst-net kul əqqalan əṭṭamat ṭəṃad n awatay əd ṭazayat təṃərwen əd ṣəmmos, dəffər a di aba-tu.</s>
     </seg>
     <seg type="verse" id="b.GEN.5.18">
      <s id="b.GEN.5.18.1">As iga Yared ṭemeday n awatay əd ṣədisat təṃərwen d əššin eraw-du Xenok.</s>
     </seg>
     <seg type="verse" id="b.GEN.5.19">
      <s id="b.GEN.5.19.1">Dəffər təhut ən Xenok Yared iga əṭṭamat ṭəmad n awatay, iddar, itaraw-du bararan əd təbararen.</s>
     </seg>
     <seg type="verse" id="b.GEN.5.20">
      <s id="b.GEN.5.20.1">Elan ən təɣrəst-net kul əqqalan ṭazayat ṭəṃad n awatay əd ṣədisat təṃərwen d əššin, dəffər a di aba-tu.</s>
     </seg>
     <seg type="verse" id="b.GEN.5.21">
      <s id="b.GEN.5.21.1">As iga Xenok ṣədisat təṃərwen n awatay əd ṣəmmos eraw-du Mətušalax.</s>
     </seg>
     <seg type="verse" id="b.GEN.5.22">
      <s id="b.GEN.5.22.1">Dəffər təhut ən Mətušalax, Xenok iga karadat ṭəmad n awatay, iddar, itaraw-du bararan əd təbararen, iha tarrayt ta n Məššina.</s>
     </seg>
     <seg type="verse" id="b.GEN.5.23">
      <s id="b.GEN.5.23.1">Elan ən təɣrəst-net kul əqqalan karadat ṭəmad n awatay əd ṣədisat təṃərwen əd ṣəmmos.</s>
     </seg>
     <seg type="verse" id="b.GEN.5.24">
      <s id="b.GEN.5.24.1">Xenok iha tarrayt ta n Məššina, dəffər a di ittənkal fəlas Məššina ad t-idkalan.</s>
     </seg>
     <seg type="verse" id="b.GEN.5.25">
      <s id="b.GEN.5.25.1">As iga Mətušalax ṭemeday n awatay d əṭṭamat təṃərwen d əṣṣa eraw-du Lamek.</s>
     </seg>
     <seg type="verse" id="b.GEN.5.26">
      <s id="b.GEN.5.26.1">Dəffər təhut ən Lamek Mətušalax ig'əṣṣayat ṭəmad n awatay d əṭṭamat təṃərwen d əššin, iddar, itaraw-du bararan əd təbararen.</s>
     </seg>
     <seg type="verse" id="b.GEN.5.27">
      <s id="b.GEN.5.27.1">Elan ən təɣrəst-net kul əqqalan ṭazayat ṭəmad n awatay əd ṣədisat təṃərwen əd ṭaza, dəffər a di aba-tu.</s>
     </seg>
     <seg type="verse" id="b.GEN.5.28">
      <s id="b.GEN.5.28.1">As iga Lamek ṭemeday n awatay d əṭṭamat təṃərwen d əššin eraw-du barar ən yay.</s>
     </seg>
     <seg type="verse" id="b.GEN.5.29">
      <s id="b.GEN.5.29.1">Ig-as eṣəm Nux.</s>
      <s id="b.GEN.5.29.2">Iṇṇa: «Barar wa ənta a dana z-aləman fəl ṃan daɣ aṇay n ark-aṇay n əššəɣəl ən fassan-nana fəlas aṃadal a ilɣan Əməli.»</s>
     </seg>
     <seg type="verse" id="b.GEN.5.30">
      <s id="b.GEN.5.30.1">Dəffər təhut ən Nux, Lamek iga ṣəmmosat ṭəmad n awatay əd ṭazayat təṃərwen əd ṣəmmos, iddar, itaraw bararan əd təbararen.</s>
     </seg>
     <seg type="verse" id="b.GEN.5.31">
      <s id="b.GEN.5.31.1">Elan ən təɣrəst-net kul əqqalan əṣṣayat ṭəmad n awatay d əṣṣayat təṃərwen d əṣṣa, dəffər a di aba-tu.</s>
     </seg>
     <seg type="verse" id="b.GEN.5.32">
      <s id="b.GEN.5.32.1">As iga Nux ṣəmmosat ṭəmad n awatay eraw-du Šem, Xam əd Yafet.</s>
     </seg>
    </div>
    <div type="chapter" id="b.GEN.6">
     <seg type="verse" id="b.GEN.6.1">
      <s id="b.GEN.6.1.1">As əggazan aytedan šin n əfələyləy əwazawazan daɣ əddənet.</s>
      <s id="b.GEN.6.1.2">Ənayan maddanəs ən jənnawan as šibararen šin d-əhunen daɣ-san əhossaynat amaran əsaṇṇafranan daɣ-asnat šin oggaman əzlafan-tanat.</s>
     </seg>
     <seg type="verse" id="b.GEN.6.3">
      <s id="b.GEN.6.3.1">Təzzar iṇṇa Əməli: «iṃan-in wər z-əɣsəran aytedan faw fəlas kəl əddənet a əṃosan amaran wər z-ələsan təməddurt dəffər ṭameday n awatay əd ṣanatat təṃərwen.»</s>
     </seg>
     <seg type="verse" id="b.GEN.6.4">
      <s id="b.GEN.6.4.1">Daɣ azzaman win əd win dəffər-san əllan-tu jobbaran daɣ əddənet ad d-ətihunen daɣ əddənet id namanṣan maddanəs ən jənnawan əd təbararen n aytedan.</s>
      <s id="b.GEN.6.4.2">Ijobbaran win əṃosan meddan ən məṣṣərha n azzaman win ərunen.</s>
     </seg>
     <seg type="verse" id="b.GEN.6.5">
      <s id="b.GEN.6.5.1">Inay Əməli as aššar n aytedan iggət fəl aṃadal, amaran əṇṇiyat ən wallan-nasan faw wər təddig ar s arak-mazalan.</s>
     </seg>
     <seg type="verse" id="b.GEN.6.6">
      <s id="b.GEN.6.6.1">Əzzuran ṃan n Əməli, imməg̣raz axluk n awedan.</s>
     </seg>
     <seg type="verse" id="b.GEN.6.7">
      <s id="b.GEN.6.7.1">Iṇṇa Əməli daɣ man-net: «Ad-əməṣaɣ aytedan win d-əxlaka daɣ əddənet, əməṣaɣ tolas tawaqqast əd hərwan kul əd lumet-lumet əd g̣ədad fəlas təmag̣rizt a əgeɣ axluk-nasan.»</s>
     </seg>
     <seg type="verse" id="b.GEN.6.8">
      <s id="b.GEN.6.8.1">Mišan Nux ənta igraw arraxmat ɣur Əməli.</s>
      <s id="b.GEN.6.8.2">ƏTTƏRIX ƏN NUX Ənta da əzzurriya ən Nux: Nux aləs n alɣadil a imoṣ, oɣadan ɣur aytedan daɣ azzaman-net, iha tarrayt ta n Məššina.</s>
      <s id="b.GEN.6.8.3">Nux eraw bararan karad: əṃosnen Šem, Xam əd Yafet.</s>
     </seg>
     <seg type="verse" id="b.GEN.6.11">
      <s id="b.GEN.6.11.1">Daɣ azzaman win, əddənet təɣšad daɣ iḍuf ən Məššina, təḍkar tallabəst.</s>
     </seg>
     <seg type="verse" id="b.GEN.6.12">
      <s id="b.GEN.6.12.1">Inay Məššina as əddənet təɣšad fəlas šixəllak kul əɣšadan alxalan-nasnat.</s>
     </seg>
     <seg type="verse" id="b.GEN.6.13">
      <s id="b.GEN.6.13.1">Iṇṇa Məššina i Nux: «Tilkamat ən təməddurt ən təxəllak kul a du-toṣat fəlas əddənet a təḍkar tallabəst fəl əddəlil n aytedan, a di da fəlas a-tan-əhləka əntanay d aṃadal kul.</s>
     </seg>
     <seg type="verse" id="b.GEN.6.14">
      <s id="b.GEN.6.14.1">Əɣrəf i ṃan-nak attin iknan təzzəwwərt ad-ak-iqqəl aɣlal n aṃan tagaq-qu daɣ ašək igan eṣəm gofer əd yel as itawaṇṇu qanim olan d afazaw, taɣmaq-qu daɣ madɣar ən kolta fəl afalla-nnet d aṃṃas-net.</s>
     </seg>
     <seg type="verse" id="b.GEN.6.15">
      <s id="b.GEN.6.15.1">Ənta da təməwit t'as tu za təɣrəfa: təzzəgrət-net ad təqqəl karadat ṭəmad n əɣil, tasaga-nnet ṣəmmosat təṃərwen, amaran təzzəgrət-net s afalla karadat təṃərwen n əɣil.</s>
     </seg>
     <seg type="verse" id="b.GEN.6.16">
      <s id="b.GEN.6.16.1">Səfəl-tu təzəzzəgre səmmud n afalla-nnet s əɣil, tagaɣ-as tsəhərt fəl iyyat daɣ təsəgwen-net tagaq-qu karad ṇan misawarnen.</s>
     </seg>
     <seg type="verse" id="b.GEN.6.17">
      <s id="b.GEN.6.17.1">Amaran nak ad-in-assaglaɣ əlwabil n aṃan s əddənet fəl ad ihlək a təqqal təxlək təsaṇfasat, a wa ihan əddənet kul ad aṃṃat.</s>
     </seg>
     <seg type="verse" id="b.GEN.6.18">
      <s id="b.GEN.6.18.1">Mišan kay ad-ak-əssəbdəda arkawal ən taṣṣaqq-in.</s>
      <s id="b.GEN.6.18.2">Ad- təggəzaɣ attin kay əd bararan-nak əd tənṭut-nak əd təḍoden ən bararan-nak.</s>
     </seg>
     <seg type="verse" id="b.GEN.6.19">
      <s id="b.GEN.6.19.1">Təzzugəzaɣ attin əkkulluk n əššin mudaran, yay əd təntay, daɣ əkkulluk n əzzənəf fəl ad d-ərəgan ɣur-ək əntanay da.</s>
     </seg>
     <seg type="verse" id="b.GEN.6.20">
      <s id="b.GEN.6.20.1">A kay d-aṣin mudaran kul s əššin əššin: daɣ əkkulluk n əzzənəf ən g̣ədad, d əkkuluk n əzzənəf ən tawaqqast əd hərwan d əkkulluk n əzzənəf ən lumet-lumet fəl ad d-ərəgan.</s>
     </seg>
     <seg type="verse" id="b.GEN.6.21">
      <s id="b.GEN.6.21.1">Amaran kay ədkəl daɣ šətša kul win ətamatšinen tagaq-qan allaw fəl a sər-san təddəram kay dər-san.»</s>
     </seg>
     <seg type="verse" id="b.GEN.6.22">
      <s id="b.GEN.6.22.1">Aratan win kul ig-en Nux əṃosan aratan win as t-omar Məššina.</s>
     </seg>
    </div>
    <div type="chapter" id="b.GEN.7">
     <seg type="verse" id="b.GEN.7.1">
      <s id="b.GEN.7.1.1">Iṇṇa Əməli i Nux: «Əggəz attin kay d aɣaywan-nak fəlas ənayaɣ as kay ɣas a dat-i iṃosan aləs n alɣadil daɣ azzaman-nak.</s>
     </seg>
     <seg type="verse" id="b.GEN.7.2">
      <s id="b.GEN.7.2.1">Ədkəl yay əd təntay har əṣṣayat armaten daɣ tawaqqast əd hərwan win wər nəṃṃədas tədkəla yay əd təntay ɣas daɣ win əṃṃədasnen.</s>
     </seg>
     <seg type="verse" id="b.GEN.7.3">
      <s id="b.GEN.7.3.1">Ig̣ədad əntanay da ədkəl daɣ-san yay əd təntay har əṣṣayat armaten fəl ad d-irəg amasa-nnasan fəl aṃadal.</s>
     </seg>
     <seg type="verse" id="b.GEN.7.4">
      <s id="b.GEN.7.4.1">Fəlas ɣur əṣṣa aḍan nak ad in-assaglaɣ akonak az z-agin əkkozat təṃərwen n əzəl, iffay ehad-ezal.</s>
      <s id="b.GEN.7.4.2">Ad-əṃəsaɣ fəl tasayt n aṃadal šixəllek kul šin əgeɣ.»</s>
     </seg>
     <seg type="verse" id="b.GEN.7.5">
      <s id="b.GEN.7.5.1">Immozal Nux arat kul w'as t-omar Əməli.</s>
     </seg>
     <seg type="verse" id="b.GEN.7.6">
      <s id="b.GEN.7.6.1">Nux iga ṣədisat ṭəmad n awatay as d-oṣa əlwabil wa əddənet.</s>
     </seg>
     <seg type="verse" id="b.GEN.7.7">
      <s id="b.GEN.7.7.1">Iggaz Nux attin ənta əd maddan-əs əd taɣur-əs əd təḍoden ən maddan-əs fəl ad aḍḍarragan y aṃan win əlwabil.</s>
     </seg>
     <seg type="verse" id="b.GEN.7.8">
      <s id="b.GEN.7.8.1">Tawaqqast əd hərwan win wər nəṃṃədas əd win əṃṃədasnen əd g̣ədad da wa illomen aṃadal kul,</s>
     </seg>
     <seg type="verse" id="b.GEN.7.9">
      <s id="b.GEN.7.9.1">kul əkkan-du Nux əṃosan əššin əššin yay əd təntay namaggazan dər-əs attin s əmmək w'as t-omar Məššina.</s>
     </seg>
     <seg type="verse" id="b.GEN.7.10">
      <s id="b.GEN.7.10.1">Dəffər əṣṣa aḍan, oṣan-du aṃan n əlwabil əddənet.</s>
     </seg>
     <seg type="verse" id="b.GEN.7.11">
      <s id="b.GEN.7.11.1">Daɣ awatay wa n ṣədisat ṭəmad ən təməddurt ən Nux, əzəl wa n ṃaraw d əṣṣa ən təllit ta n ṣanatat, ənta ad d-əg̣g̣əzzayan aṃan s aṣṣahat daɣ ṣarrutan n aṃadal, bajaɣjaɣan-du aṃan win jənnawan əntanay da.</s>
     </seg>
     <seg type="verse" id="b.GEN.7.12">
      <s id="b.GEN.7.12.1">Iffay akonak fəl aṃadal har iga əkkozat təṃərwen n əzəl iffay ehad-ezal.</s>
     </seg>
     <seg type="verse" id="b.GEN.7.13">
      <s id="b.GEN.7.13.1">Əzəl wədi da, ad iggaz Nux attin ənta əd bararan-net Šem, Xam əd Yafet, əd taɣur-əs əd təḍoden šin karadat ən bararan-net.</s>
     </seg>
     <seg type="verse" id="b.GEN.7.14">
      <s id="b.GEN.7.14.1">Iggaz-tu tolas əkkulluk n əzzənəf ən tawaqqast d əkkulluk n əzzənəf ən hərwan, d əkkulluk n əzzənəf ən lumət-lumət əllomatnen aṃadal, d əkkulluk n əzzənəf ən g̣ədad əd maggadan kul.</s>
     </seg>
     <seg type="verse" id="b.GEN.7.15">
      <s id="b.GEN.7.15.1">Taxlək kul as t-ad-d-əg̣madan əššin mudaran n əzzənəf kul əkkan-du Nux ənamaggazan dər-əs attin,</s>
     </seg>
     <seg type="verse" id="b.GEN.7.16">
      <s id="b.GEN.7.16.1">yay əd təntay, daɣ əzzənəf kul as əggəzan attin s əmmək as omar Məššina Nux.</s>
      <s id="b.GEN.7.16.2">Təzzar ihar-in fall-as Əməli attin.</s>
     </seg>
     <seg type="verse" id="b.GEN.7.17">
      <s id="b.GEN.7.17.1">Ig'əlwabil əkkozat təṃərwen n əzəl iffay fəl aṃadal.</s>
      <s id="b.GEN.7.17.2">Aṃan əg̣g̣əzzayan əsaddakalan attin.</s>
     </seg>
     <seg type="verse" id="b.GEN.7.18">
      <s id="b.GEN.7.18.1">Əttəyan aṃan, əg̣g̣əzzayan wəllen, əbbatan attin, izagaylal fall-assan.</s>
     </seg>
     <seg type="verse" id="b.GEN.7.19">
      <s id="b.GEN.7.19.1">Əssəfalan d aṃan har əlsan idɣaɣan kul win zagrotnen fəl tasayt n aṃadal.</s>
     </seg>
     <seg type="verse" id="b.GEN.7.20">
      <s id="b.GEN.7.20.1">Əlmazan-tan har tan-okayan əs ṃaraw ɣallan əd ṣəmmos.</s>
     </seg>
     <seg type="verse" id="b.GEN.7.21">
      <s id="b.GEN.7.21.1">I tu-təlla təxlək təddarat fəl aṃadal, kul təṃṃut: ig̣ədad, ihərwan, iwəxsan, idəmərdəmaran d aytedan win wašankalnen fəl aṃadal.</s>
     </seg>
     <seg type="verse" id="b.GEN.7.22">
      <s id="b.GEN.7.22.1">A wa daɣ izgar iṇfas fəl azzahir n aṃadal kul iṃṃut.</s>
     </seg>
     <seg type="verse" id="b.GEN.7.23">
      <s id="b.GEN.7.23.1">Iṃas Əməli a iddaran kul fəl aṃadal ad d-obazan ɣur aytedan har hərwan, lumət-lumət əd g̣ədad, kul ətawaṃasan fəl aṃadal Nux ɣas ad d-iqqiman ənta d a wa fall-as iggazan attin.</s>
     </seg>
     <seg type="verse" id="b.GEN.7.24">
      <s id="b.GEN.7.24.1">Igət n aṃan har iga ṭemeday n əzəl əd ṣəmmosat təṃərwen wər ifnez.</s>
     </seg>
    </div>
    <div type="chapter" id="b.GEN.8">
     <seg type="verse" id="b.GEN.8.1">
      <s id="b.GEN.8.1.1">Ikta-ddu Məššina Nux əd mudaran kul win dər-əs ənamahanen attin.</s>
      <s id="b.GEN.8.1.2">Təzzar issəgar-du Məššina aḍu fəl aṃadal, əggazan aṃan šin təlkit.</s>
     </seg>
     <seg type="verse" id="b.GEN.8.2">
      <s id="b.GEN.8.2.1">Əzzəkken aṃan win ṣarrutan n aṃadal əd win jənnawan.</s>
      <s id="b.GEN.8.2.2">Iffəsta akonak.</s>
     </seg>
     <seg type="verse" id="b.GEN.8.3">
      <s id="b.GEN.8.3.1">Dəffər ṭameday n əzəl əd ṣəmmosat təṃərwen əggazan aṃan šin n afanaz.</s>
      <s id="b.GEN.8.3.2">Ad ṣattakan aṃan s a ənḍərran a ənḍərran fəl aṃadal.</s>
     </seg>
     <seg type="verse" id="b.GEN.8.4">
      <s id="b.GEN.8.4.1">Immədgar attin gər ədɣaɣan win n Ararat əzəl wa n ṃaraw d əṣṣa daɣ təllit ta n əṣṣayat.</s>
     </seg>
     <seg type="verse" id="b.GEN.8.5">
      <s id="b.GEN.8.5.1">Ad əfannazan aṃan har təllit ta n ṃarawat.</s>
      <s id="b.GEN.8.5.2">Əzəl w'azzaran ən təllit ta ənta ad-d-ənafalalan mawan n ədɣaɣan.</s>
     </seg>
     <seg type="verse" id="b.GEN.8.6">
      <s id="b.GEN.8.6.1">As əganat əkkozat təṃərwen n əzəl olam Nux təxərəbbet ta iga daɣ attin,</s>
     </seg>
     <seg type="verse" id="b.GEN.8.7">
      <s id="b.GEN.8.7.1">issəgla aɣrut, igallan itaqqal-du har əṣtakan aṃan fəl aṃadal.</s>
     </seg>
     <seg type="verse" id="b.GEN.8.8">
      <s id="b.GEN.8.8.1">Təzzar issəgla tadabert fəl ad-iṣṣən kud aṃan əfnazan fəl tasayt n aṃadal wala.</s>
     </seg>
     <seg type="verse" id="b.GEN.8.9">
      <s id="b.GEN.8.9.1">Mišan tadabert ta abas id təssənṣa aḍar-net, təqqal-du Nux daɣ attin fəlas aṃadal kul as t-əlsan aṃan.</s>
      <s id="b.GEN.8.9.2">Izzal-in əfus-net ibaz-tat izzogaz-tat-du attin.</s>
     </seg>
     <seg type="verse" id="b.GEN.8.10">
      <s id="b.GEN.8.10.1">Iqqim as ilas igi n əṣṣa aḍan, ilas-tat ikus daɣ attin issəgl-et.</s>
     </seg>
     <seg type="verse" id="b.GEN.8.11">
      <s id="b.GEN.8.11.1">As təga ṭakəst gəzzulat təqqal-t-idu tədad ala ibdagan ən zaytun, iṣṣan Nux amaran as aṃan əfnazan fəl aṃadal.</s>
     </seg>
     <seg type="verse" id="b.GEN.8.12">
      <s id="b.GEN.8.12.1">Iqqim tolas as iga əṣṣa aḍan iyyaḍ ilas-du təyya ən tadabert.</s>
      <s id="b.GEN.8.12.2">Mišan wər t-in-təles tewaɣlay.</s>
     </seg>
     <seg type="verse" id="b.GEN.8.13">
      <s id="b.GEN.8.13.1">Daɣ əzəl wa zzaran ən təllit ta n iyyat n awatay wa n ṣədisat ṭəmad d iyyan ən təməddurt ən Nux əɣradan aṃan aṣatak fəl əddənet.</s>
      <s id="b.GEN.8.13.2">Təzzar olam Nux təxərəbbet ta n afalla n attin, iṣwad inay amaran as aṃadal iggaz šin taɣart.</s>
     </seg>
     <seg type="verse" id="b.GEN.8.14">
      <s id="b.GEN.8.14.1">As ig'əzəl wa n ṣanatat təṃərwen d əṣṣa daɣ təllit ta n ṣanatat iqqur aṃadal.</s>
     </seg>
     <seg type="verse" id="b.GEN.8.15">
      <s id="b.GEN.8.15.1">Təzzar iššewal Məššina i Nux iṇṇ-as:</s>
     </seg>
     <seg type="verse" id="b.GEN.8.16">
      <s id="b.GEN.8.16.1">«Əg̣məd attin kay əd tənṭut-nak əd bararan-nak əd təḍoden ən bararan-nak.</s>
     </seg>
     <seg type="verse" id="b.GEN.8.17">
      <s id="b.GEN.8.17.1">Təkkəsa-du imudaran kul win dər-ək ənamahanen attin, əganen daɣ əzzənəf kul ən g̣ədad əd hərwan əd tawaqqast əd lumət-lumət, əggəzanet šin n ara, fələyləyanet daɣ əddənet, wəšənkəlanet.»</s>
     </seg>
     <seg type="verse" id="b.GEN.8.18">
      <s id="b.GEN.8.18.1">Ig̣mad-du Nux ənta harkid bararan-net əd tənṭut-net əd təḍoden ən bararan-net.</s>
     </seg>
     <seg type="verse" id="b.GEN.8.19">
      <s id="b.GEN.8.19.1">Imudaran, lumət-lumət, ig̣ədad, d a wa illomen aṃadal kul, əntanay da əg̣madan-t-idu irawan əs rawan.</s>
     </seg>
     <seg type="verse" id="b.GEN.8.20">
      <s id="b.GEN.8.20.1">Ikras Nux edagg ən təkutay y Əməli, obaz-du daɣ mudaran kul win wər nəṃṃəḍas əd g̣ədad kul win wər nəṃṃədas, igzam-tan, ikway-tan fəl adag wa ikras da, ig-en takuṭay y Əməli.</s>
     </seg>
     <seg type="verse" id="b.GEN.8.21">
      <s id="b.GEN.8.21.1">Iwat Əməli aɣas wa, oggam-tu.</s>
      <s id="b.GEN.8.21.2">Təzzar iṇṇa daɣ ṃan-net har faw wər z-ələsa əsəwər n aṃadal tulɣant fəl əddəlil n awedan fəlas tədag əṇṇiyat-net s arak-mazalam ɣur təmməḍrəyt har faw, amaran wər z-ələsa ahluk ən təxlək təddarat a təqqal šilat n a wa əge da.</s>
     </seg>
     <seg type="verse" id="b.GEN.8.22">
      <s id="b.GEN.8.22.1">Iket əddənet təllay ətaggin ṇabalan d allayan d aṣamed əd tukṣay d awelan əd təgrəst d ahad d azal.</s>
     </seg>
    </div>
    <div type="chapter" id="b.GEN.9">
     <seg type="verse" id="b.GEN.9.1">
      <s id="b.GEN.9.1.1">Iga Məššina albaraka fəl Nux əd maddan-əs amaran iṇṇ-asan: «Əggəzat šin n ara təfələyləyam təḍkəram amaḍal.</s>
     </seg>
     <seg type="verse" id="b.GEN.9.2">
      <s id="b.GEN.9.2.1">Tawaqqast əd hərwan əd g̣ədad əd lumət-lumət, əd kifitan əntanay kul a tan təggəz ṭasa-nnawan, iksadan-kawan, təggəz taṇat-nasan ifassan-nawan.</s>
     </seg>
     <seg type="verse" id="b.GEN.9.3">
      <s id="b.GEN.9.3.1">A wa iddaran itiməṭəkwəy kul ad-awan-iqqəl išətša.</s>
      <s id="b.GEN.9.3.2">Əkfeɣ-awan-tan kul zun d əmmək as kawan əkfeɣ ilattan ən təwəgas.</s>
     </seg>
     <seg type="verse" id="b.GEN.9.4">
      <s id="b.GEN.9.4.1">Mišan ad wər təṭattim iṣan iha əzni a əṃosnen iṣan wər əg̣medan ṃan.</s>
     </seg>
     <seg type="verse" id="b.GEN.9.5">
      <s id="b.GEN.9.5.1">Azzama azni-nnawan ənta təməddurt-nawan wədi əṣṣənat as a-dər-əs-əṣṣəstana a iqqal wa igan iṃan-nawan, gər z-iqqal əmudar wala awedan.</s>
      <s id="b.GEN.9.5.2">Ad-əssəṣtəna awedan iqqal əd ṃan n əmidi-nnet win iga.</s>
     </seg>
     <seg type="verse" id="b.GEN.9.6">
      <s id="b.GEN.9.6.1">I inɣalan azni n awedan, ad-inɣəl awedan azni-nnet fəlas awedan šaššela ən Məššina as du-itawaxlak.</s>
     </seg>
     <seg type="verse" id="b.GEN.9.7">
      <s id="b.GEN.9.7.1">Amaran əggəzat šin n ara, təfələyləyam, təwəšənkəlam fəl aṃadal, təwəziwəzam fall-as.»</s>
     </seg>
     <seg type="verse" id="b.GEN.9.8">
      <s id="b.GEN.9.8.1">Iṇṇa Məššina tolas i Nux əd maddan-əs:</s>
     </seg>
     <seg type="verse" id="b.GEN.9.9">
      <s id="b.GEN.9.9.1">«Ad-awan-əssəbdəda arkawal ən taṣṣaqq-in dər-wan kawanay d əzzurriya-nnawan</s>
     </seg>
     <seg type="verse" id="b.GEN.9.10">
      <s id="b.GEN.9.10.1">əd mudaran kul win dər-wan əddəwnen: ig̣ədad, ihərwan, tawaqqast əd lumet-lumet, əṃosnen imudaran kul win dər du-tənnəg̣madam attin əṃosnen win tu z-əməlnen daɣ əddənet.</s>
     </seg>
     <seg type="verse" id="b.GEN.9.11">
      <s id="b.GEN.9.11.1">A-dawan-əssəbdəda arkawal ən taṣṣaqq-in dər-wan: wər za tələs təxlək a təqqal ahluk s aṃan n əlwabil.</s>
      <s id="b.GEN.9.11.2">Wər du-z-iləs əlwabil ihlakan əddənet aṣṣa.»</s>
     </seg>
     <seg type="verse" id="b.GEN.9.12">
      <s id="b.GEN.9.12.1">Ilas iṇṇa: «Ənta da asannal n arkawal ən taṣṣaq ta dər-wan z-aga kawanay əd təxəllak kul šin əddarnen a ɣur-wan əllanen daɣ azzaman kul win d-əzaynen.</s>
     </seg>
     <seg type="verse" id="b.GEN.9.13">
      <s id="b.GEN.9.13.1">Ad aga təzzəladar daɣ jənnawan ad təqqəl asannal n arkawal ən taṣṣaqq-in d əddənet.</s>
     </seg>
     <seg type="verse" id="b.GEN.9.14">
      <s id="b.GEN.9.14.1">Id d-əšammašadawa šignawen fəl afalla n əddənet tənafalal-du təzzəladar daɣ-asnat</s>
     </seg>
     <seg type="verse" id="b.GEN.9.15">
      <s id="b.GEN.9.15.1">ad-d-aktaɣ arkawal ən taṣṣaqq-in dər-wan, kawanay əd təxəllak kul šin əddarnen, amaran har faw wər tu-z-iləs əlwabil ihlakan šixəllak kul emel.</s>
     </seg>
     <seg type="verse" id="b.GEN.9.16">
      <s id="b.GEN.9.16.1">I du-tənafalal təzzəladar daɣ təgnawen a daɣ-as əṣwəda fəl ad-d-aktaɣ arkawal iɣlalan ən taṣṣaqq-in nak əd təxəllak kul daɣ əddənet.»</s>
     </seg>
     <seg type="verse" id="b.GEN.9.17">
      <s id="b.GEN.9.17.1">Iṇṇa Məššina tolas i Nux: «Ənta da asannal n arkawal ən taṣṣaqq-in əd təxlək kul təddarat daɣ əddənet.»</s>
     </seg>
     <seg type="verse" id="b.GEN.9.18">
      <s id="b.GEN.9.18.1">Bararan ən Nux win d əg̣madnen attin əṃosan Šem, Xam əd Yafet.</s>
      <s id="b.GEN.9.18.2">Xam ənta erawan Kanan.</s>
     </seg>
     <seg type="verse" id="b.GEN.9.19">
      <s id="b.GEN.9.19.1">Bararan a ən karad a ən Nux əntanay imarwan n aytedan kul daɣ əddənet.</s>
     </seg>
     <seg type="verse" id="b.GEN.9.20">
      <s id="b.GEN.9.20.1">Nux əmagayak a iṃos, iggaz šin n aṇabal n eškan win as itagg esmad daɣ aratan-nasan.</s>
     </seg>
     <seg type="verse" id="b.GEN.9.21">
      <s id="b.GEN.9.21.1">Išwa esmad, imməswad, əfalan-tu səlsa-nnet, izalallat izzaf daɣ ahaket-net.</s>
     </seg>
     <seg type="verse" id="b.GEN.9.22">
      <s id="b.GEN.9.22.1">Xam, a erawan Kanan, as inay šis izzaf igla imal i məqqaran-net win n əššin.</s>
     </seg>
     <seg type="verse" id="b.GEN.9.23">
      <s id="b.GEN.9.23.1">Təzzar idkal Šem əd Yafet afər əssəwaran-tu izeran-nasan ad zankazan dəffər-san har əssəlsan izuf ən ši-ssan, mišan wər t-ənayan fəlas əssidagan aṣawad-nasan s as wər illa.</s>
     </seg>
     <seg type="verse" id="b.GEN.9.24">
      <s id="b.GEN.9.24.1">As d-ila Nux iggi dəffər əməswəd iṣṣan daɣ arat wa das iga barar-net wa ənḍərran, Xam.</s>
     </seg>
     <seg type="verse" id="b.GEN.9.25">
      <s id="b.GEN.9.25.1">Təzzar iṇṇa Nux: «Təwar allaɣanat Kanan, ad-iqqəl akli wa irasan daɣ eklan ən məqqaran-net.»</s>
     </seg>
     <seg type="verse" id="b.GEN.9.26">
      <s id="b.GEN.9.26.1">Iṇṇa tolas: «Idkal Əməli, Məššina wa n Šem!</s>
      <s id="b.GEN.9.26.2">Amaran iqqəlet Kanan akli ən Šem.»</s>
     </seg>
     <seg type="verse" id="b.GEN.9.27">
      <s id="b.GEN.9.27.1">Isənnəfləyet Məššina Yafet, ahharaget əd Šem, amaran iqqəlet Kanan akli ən Yafet.»</s>
     </seg>
     <seg type="verse" id="b.GEN.9.28">
      <s id="b.GEN.9.28.1">Dəffər əlwabil iga Nux karadat ṭəmad n awatay əd ṣəmmosat təṃərwen iddar.</s>
     </seg>
     <seg type="verse" id="b.GEN.9.29">
      <s id="b.GEN.9.29.1">Nux aba-tu dəffər as iga tazayat ṭəmad n awatay əd ṣəmmosat təṃərwen.</s>
     </seg>
    </div>
    <div type="chapter" id="b.GEN.10">
     <seg type="verse" id="b.GEN.10.1">
      <s id="b.GEN.10.1.1">Ənta da əzzurriya ən bararan ən Nux: Šem, Xam əd Yafet.</s>
      <s id="b.GEN.10.1.2">Əntanay erawan-du bararan dəffər əlwabil.</s>
     </seg>
     <seg type="verse" id="b.GEN.10.2">
      <s id="b.GEN.10.2.1">Bararan win Yafet əṃosan: Gomer, Magog, Maday, Yafan, Tubal, Mešek, əd Tiras.</s>
     </seg>
     <seg type="verse" id="b.GEN.10.3">
      <s id="b.GEN.10.3.1">Bararan win Gomer əṃosan: Aškənaz, Rifat, əd Togarma.</s>
     </seg>
     <seg type="verse" id="b.GEN.10.4">
      <s id="b.GEN.10.4.1">Bararan win Yafan əṃosan: Eliša, Taršiš, Kəl Kit, əd Kəl Dodan.</s>
     </seg>
     <seg type="verse" id="b.GEN.10.5">
      <s id="b.GEN.10.5.1">Əntanay ad d-əg̣madan aytedan win əɣassarnen gərwətlan əd ṭamawen ən gərwan wizawaznen daɣ kallan-nasan s awalan-nasan əd ɣawnatan-nasan əd tawšeten-nasan.</s>
     </seg>
     <seg type="verse" id="b.GEN.10.6">
      <s id="b.GEN.10.6.1">Bararan win Xam əṃosan: Kuš, Maṣar, Fut əd Kanan.</s>
     </seg>
     <seg type="verse" id="b.GEN.10.7">
      <s id="b.GEN.10.7.1">Bararan win Kuš əṃosan: Səba, Xawila, Sabta, Rama əd Sabtəka.</s>
      <s id="b.GEN.10.7.2">Bararan win Rama əṃosan: Šəba əd Dədan.</s>
     </seg>
     <seg type="verse" id="b.GEN.10.8">
      <s id="b.GEN.10.8.1">Kuš eraw Nimrod ənta da.</s>
      <s id="b.GEN.10.8.2">Ənta azzaran əs tišit n aməqqerəd fəl aṃadal.</s>
     </seg>
     <seg type="verse" id="b.GEN.10.9">
      <s id="b.GEN.10.9.1">Iṃos ənagmar iknan təla ən tanɣaw, a di da a fəl itawaṇṇu: šilat ən Nimrod, ənagmar iknan təla ən tanɣaw.</s>
     </seg>
     <seg type="verse" id="b.GEN.10.10">
      <s id="b.GEN.10.10.1">Iɣərman win daɣ issəṇta taɣmar-net əṃosan: Babel, Erek, Akkad, Kalne, daɣ aṃadal ən Šinar.</s>
      <s id="b.GEN.10.10.2">Akal wen ig̣mad-tu əs wa n Aššur, ikras aɣrəm wa n Ninif əd wa n Rəxohot-Ir əd wa n Kalax əd wa n Resen gər Ninif əd Kalax, a əṃosnen aɣrəm iyyanda iknan təzzəwwərt.</s>
      <s id="b.GEN.10.10.3">Maṣar eraw Kəl Lud əd Kəl Anam əd Kəl Ləhab əd Kəl Nəftux əd Kəl Fatrus əd Kəl Kaslux (win d əg̣madan Kəl Fəlist) əd Kəl Kaftor.</s>
     </seg>
     <seg type="verse" id="b.GEN.10.15">
      <s id="b.GEN.10.15.1">Kanan eraw Sidon aɣafadday-nnet, ilkam-as Xet.</s>
     </seg>
     <seg type="verse" id="b.GEN.10.16">
      <s id="b.GEN.10.16.1">Eraw tolas Kəl Yəbus, Kəl Emor,</s>
     </seg>
     <seg type="verse" id="b.GEN.10.17">
      <s id="b.GEN.10.17.1">Kəl Girgeš, Kəl Xiwi, Kəl Arki, Kəl Sini,</s>
     </seg>
     <seg type="verse" id="b.GEN.10.18">
      <s id="b.GEN.10.18.1">Kəl Arwad, Kəl Tsəmar əd Kəl Xamat.</s>
      <s id="b.GEN.10.18.2">Dəffər a wen wazawaznat tawšeten šin əganen daɣ əzzurriya ən Kanan,</s>
     </seg>
     <seg type="verse" id="b.GEN.10.19">
      <s id="b.GEN.10.19.1">təzzar əbazan kallan-nasnat ɣur Sidon har Gaza daɣ anamod wa n Gərar, amaran daɣ anamod wa n Sədom əd Gamora d Adma əd Tsəboyim har Laša.</s>
     </seg>
     <seg type="verse" id="b.GEN.10.20">
      <s id="b.GEN.10.20.1">Əntanay da da bararan win Xam əzunnen əs tawšeten-nasan d awalan-nasan daɣ kallan-nasan əd ɣərfan-nasan.</s>
     </seg>
     <seg type="verse" id="b.GEN.10.21">
      <s id="b.GEN.10.21.1">Šem, amaḍray ən Yafet, əmaraw n Eber d əzzurriya-nnet, eraw-du bararan ənta da.</s>
     </seg>
     <seg type="verse" id="b.GEN.10.22">
      <s id="b.GEN.10.22.1">Bararan win Šem əṃosan: Elam, Aššur, Arfakšad, Lud d Aram.</s>
     </seg>
     <seg type="verse" id="b.GEN.10.23">
      <s id="b.GEN.10.23.1">Bararan win Aram əṃosan: Uz, Xul, Geter əd Maš.</s>
     </seg>
     <seg type="verse" id="b.GEN.10.24">
      <s id="b.GEN.10.24.1">Arfakšad eraw Šalax, amaran Šalax eraw Eber.</s>
     </seg>
     <seg type="verse" id="b.GEN.10.25">
      <s id="b.GEN.10.25.1">Eber eraw əššin bararan: iyyan eṣəm-net Feleg fəlas daɣ azzaman-net ənta ad izun aṃadal, wahaḍan Yoqtan.</s>
     </seg>
     <seg type="verse" id="b.GEN.10.26">
      <s id="b.GEN.10.26.1">Yoqtan eraw Almodad, Šelef, Xatsarmawet, Yarax,</s>
     </seg>
     <seg type="verse" id="b.GEN.10.27">
      <s id="b.GEN.10.27.1">Hadoram, Uzal, Dikla,</s>
     </seg>
     <seg type="verse" id="b.GEN.10.28">
      <s id="b.GEN.10.28.1">Obal, Abimal, Šəba,</s>
     </seg>
     <seg type="verse" id="b.GEN.10.29">
      <s id="b.GEN.10.29.1">Ofir, Xawila əd Yobab.</s>
      <s id="b.GEN.10.29.2">Ket-nasan maddanəs ən Yoqtan.</s>
     </seg>
     <seg type="verse" id="b.GEN.10.30">
      <s id="b.GEN.10.30.1">Akal wa daɣ əɣsaran obaz-du ɣur Meša daɣ anamod wa n Səfara idɣaɣan win dənnəg.</s>
     </seg>
     <seg type="verse" id="b.GEN.10.31">
      <s id="b.GEN.10.31.1">Əntanay da da bararan win Šem əzunnen əs tawšeten-nasan d awalan-nasan daɣ kallan-nasan əd ɣərfan-nasan.</s>
     </seg>
     <seg type="verse" id="b.GEN.10.32">
      <s id="b.GEN.10.32.1">Əntanatay da da tawšeten šin əganen daɣ maddanəs ən Nux əzunnen s əzzurriyatan-nasan əd ɣərfan-nasan.</s>
      <s id="b.GEN.10.32.2">Əntanay ələsəl ən ɣərfan win wazawaznen daɣ əddənet dəffər əlwabil.</s>
     </seg>
    </div>
    <div type="chapter" id="b.GEN.11">
     <seg type="verse" id="b.GEN.11.1">
      <s id="b.GEN.11.1.1">Daɣ əddənet ket-net wər-itawašawal ar awal iyyanda.</s>
     </seg>
     <seg type="verse" id="b.GEN.11.2">
      <s id="b.GEN.11.2.1">Əmalan-tu aytedan ətagalatnen ad d-əhanen sas dənnəg, əgrawnen asalwa iyyan daɣ aṃadal ən Šinar, əɣsaran daɣ-as.</s>
     </seg>
     <seg type="verse" id="b.GEN.11.3">
      <s id="b.GEN.11.3.1">Ənamaṇṇan gar-essan: «Əndawat, ad-nagu bargitan, nassaŋŋ-en əs tamsay.»</s>
      <s id="b.GEN.11.3.2">Əgan-tan daɣ adagg ən təhun, əgan kolta daɣ adagg ən talaq.</s>
     </seg>
     <seg type="verse" id="b.GEN.11.4">
      <s id="b.GEN.11.4.1">Təzzar əṇṇan: «Əndawat, əkrəsatanaɣ aɣrəm d ogga iḍḍasan ijənnawan, ilatanaɣ eṣəm ad wər nəwəziwəz fəl tasayt n aṃadal.»</s>
     </seg>
     <seg type="verse" id="b.GEN.11.5">
      <s id="b.GEN.11.5.1">Izzəbbad-du Əməli fəl ad-inəy aɣrəm d ogga win karrasan maddanəs n Adəm.</s>
     </seg>
     <seg type="verse" id="b.GEN.11.6">
      <s id="b.GEN.11.6.1">Təzzar iṇṇa Əməli: «Əntanay da əqqalan aɣrəf iyyanda, əššewalan awal iyyanda.</s>
      <s id="b.GEN.11.6.2">Kud a wa da as əṣṣəntan wədi daɣ a ilkaman wər t-illa a dər z-əgmiyan arn-asan.</s>
     </seg>
     <seg type="verse" id="b.GEN.11.7">
      <s id="b.GEN.11.7.1">Əndawat, zabbatatana, ad-nəsənnəffəy awal-nasan fəl ad-ibas ətinəməsəsəgrin gar-essan.»</s>
     </seg>
     <seg type="verse" id="b.GEN.11.8">
      <s id="b.GEN.11.8.1">Den da a tan-izawwazawaz Əməli fəl tasayt n aṃadal kul, təzzar əzazzakken akaras n əɣrəm.</s>
     </seg>
     <seg type="verse" id="b.GEN.11.9">
      <s id="b.GEN.11.9.1">A di da fəl iga eṣəm Babel fəlas den da ad isannaffay Əməli awal ən maddanəs n Adəm, amaran den da tolas a tan izawwazawaz fəl tasayt n aṃadal.</s>
     </seg>
     <seg type="verse" id="b.GEN.11.10">
      <s id="b.GEN.11.10.1">Ənta da əzzurriya ən Šem: Šem iga ṭemeday n awatay as eraw Arfakšad, əššin elan dəffər əlwabil.</s>
     </seg>
     <seg type="verse" id="b.GEN.11.11">
      <s id="b.GEN.11.11.1">Šem iga ṣəmmosat ṭəmad n awatay dəffər təhut n Arfakšad, itaraw-du bararan əd təbararen.</s>
     </seg>
     <seg type="verse" id="b.GEN.11.12">
      <s id="b.GEN.11.12.1">Arfakšad as iga karadat təṃərwen n awatay əd ṣəmmos eraw Šela.</s>
     </seg>
     <seg type="verse" id="b.GEN.11.13">
      <s id="b.GEN.11.13.1">Arfakšad ig'əkkozat ṭəmad n awatay əd karad dəffər təhut ən Šela itaraw-du bararan əd təbararen.</s>
     </seg>
     <seg type="verse" id="b.GEN.11.14">
      <s id="b.GEN.11.14.1">Šela iga karadat təṃərwen n awatay as eraw Eber.</s>
     </seg>
     <seg type="verse" id="b.GEN.11.15">
      <s id="b.GEN.11.15.1">Šela ig'əkkozat ṭəmad n awatay əd karad dəffər təhut n Eber, itaraw-du bararan əd təbararen.</s>
     </seg>
     <seg type="verse" id="b.GEN.11.16">
      <s id="b.GEN.11.16.1">As iga Eber karadat təṃərwen n awatay d əkkoz eraw Feleg.</s>
     </seg>
     <seg type="verse" id="b.GEN.11.17">
      <s id="b.GEN.11.17.1">Eber iga əkkozat ṭəmad n awatay əd karadat təṃərwen dəffər təhut ən Feleg, itaraw-du bararan əd təbararen.</s>
     </seg>
     <seg type="verse" id="b.GEN.11.18">
      <s id="b.GEN.11.18.1">As iga Feleg karadat təṃərwen n awatay eraw Ru.</s>
     </seg>
     <seg type="verse" id="b.GEN.11.19">
      <s id="b.GEN.11.19.1">Feleg iga ṣanatat ṭəmad n awatay əd ṭaza dəffər təhut ən Ru, itaraw-du bararan əd təbararen.</s>
     </seg>
     <seg type="verse" id="b.GEN.11.20">
      <s id="b.GEN.11.20.1">As iga Ru karadat təṃərwen n awatay d əššin eraw Sərug.</s>
     </seg>
     <seg type="verse" id="b.GEN.11.21">
      <s id="b.GEN.11.21.1">Ru iga ṣanatat ṭəmad n awatay d əṣṣa dəffər təhut ən Sərug, itaraw-du bararan əd təbararen.</s>
     </seg>
     <seg type="verse" id="b.GEN.11.22">
      <s id="b.GEN.11.22.1">As iga Sərug karadat təṃərwen n awatay eraw Naxor.</s>
     </seg>
     <seg type="verse" id="b.GEN.11.23">
      <s id="b.GEN.11.23.1">Sərug iga ṣanatat ṭəmad n awatay dəffər təhut ən Naxor, itaraw-du bararan əd təbararen.</s>
     </seg>
     <seg type="verse" id="b.GEN.11.24">
      <s id="b.GEN.11.24.1">As iga Naxor ṣanatat təṃərwen n awatay əd ṭaza eraw Terax.</s>
     </seg>
     <seg type="verse" id="b.GEN.11.25">
      <s id="b.GEN.11.25.1">Naxor iga ṭemeday n awatay əd ṃaraw əd ṭaza dəffər təhut ən Terax, itaraw-du bararan əd təbararen.</s>
     </seg>
     <seg type="verse" id="b.GEN.11.26">
      <s id="b.GEN.11.26.1">As iga Terax əṣṣayat təṃərwen n awatay eraw Abram, Naxor əd Haran.</s>
     </seg>
     <seg type="verse" id="b.GEN.11.27">
      <s id="b.GEN.11.27.1">Ənta da əzzurriya ən Terax.</s>
      <s id="b.GEN.11.27.2">Terax eraw Abram, Naxor, əd Haran.</s>
      <s id="b.GEN.11.27.3">Haran eraw Lot.</s>
     </seg>
     <seg type="verse" id="b.GEN.11.28">
      <s id="b.GEN.11.28.1">Haran aba-tu dat ši-s daɣ akal wa daɣ ihu, daɣ əɣrəm n Ur wa n Kəl Kasday.</s>
     </seg>
     <seg type="verse" id="b.GEN.11.29">
      <s id="b.GEN.11.29.1">Abram əd Naxor əzlafan: Abram izlaf Saray, Naxor izlaf Milka, elles ən Haran, šis ən Milka əd Yiska.</s>
     </seg>
     <seg type="verse" id="b.GEN.11.30">
      <s id="b.GEN.11.30.1">Saray wər tətirəw, wər təla barar waliyyan.</s>
     </seg>
     <seg type="verse" id="b.GEN.11.31">
      <s id="b.GEN.11.31.1">Iddew Terax əd rur-es Abram d ahaya-nnet Lot ag Haran əd təḍaggalt-net Saray tanṭut ən rur-es Abram.</s>
      <s id="b.GEN.11.31.2">Əg̣madan aɣrəm n Ur wa n kəl Kasday s akal ən Kanan.</s>
      <s id="b.GEN.11.31.3">Əglan har oṣan aɣrəm ən Xaran, əɣsaran daɣ-as.</s>
     </seg>
     <seg type="verse" id="b.GEN.11.32">
      <s id="b.GEN.11.32.1">Taɣrəst ən Terax ṣanatat ṭəmad n awatay əd ṣəmmos, aba-tu daɣ Xaran.</s>
     </seg>
    </div>
    <div type="chapter" id="b.GEN.12">
     <seg type="verse" id="b.GEN.12.1">
      <s id="b.GEN.12.1.1">Iṇṇa Əməli y Abram: «Əg̣məd akal-nak təfəla imarwan-nak d aɣaywan n abba-nnak takka akal wa kay z-assakna.</s>
     </seg>
     <seg type="verse" id="b.GEN.12.2">
      <s id="b.GEN.12.2.1">A daɣ-ak aga tamattay tagget, aga fall-ak albaraka, əzzəzwəra eṣəm-nak, tileɣ albaraka.</s>
     </seg>
     <seg type="verse" id="b.GEN.12.3">
      <s id="b.GEN.12.3.1">Ad-agaɣ albaraka i win dak-k-əganen, əlɣəna win dak-əsaddarannen aššar.</s>
      <s id="b.GEN.12.3.2">Ad əgrəwnat tawšeten kul n əddənet albaraka fəl udəm-nak.»</s>
     </seg>
     <seg type="verse" id="b.GEN.12.4">
      <s id="b.GEN.12.4.1">Igla Abram ig'a wa das iṇṇa Əməli, iddew dər-əs Lot.</s>
      <s id="b.GEN.12.4.2">Abram iga əṣṣayat təṃərwen n awatay əd ṣəmmos as ig̣mad Xaran.</s>
     </seg>
     <seg type="verse" id="b.GEN.12.5">
      <s id="b.GEN.12.5.1">Abram iddew əd tənṭut-net Saray əd tagazay-nnet Lot, ewayan təla-nnasan kul harkid eklan win əggaznen təla-nnasan daɣ Xaran.</s>
      <s id="b.GEN.12.5.2">Əglan əkkan akal ən Kanan.</s>
      <s id="b.GEN.12.5.3">As t-in oṣan,</s>
     </seg>
     <seg type="verse" id="b.GEN.12.6">
      <s id="b.GEN.12.6.1">ad itagalat Abram daɣ akal har d-oṣa aɣrəm w'as itawaṇṇu Šəkem, edagg ih'ašək zagren wa n More.</s>
      <s id="b.GEN.12.6.2">Azzaman win di Kəl Kanan əɣsaran daɣ aṃadal wen.</s>
     </seg>
     <seg type="verse" id="b.GEN.12.7">
      <s id="b.GEN.12.7.1">Inafalal Əməli y Abram iṇṇ-as: «Ad-akfa akal a əzzurriya-nnak.»</s>
      <s id="b.GEN.12.7.2">Ikras Abram edagg ən təkutay y Əməli a das inafalalan da.</s>
     </seg>
     <seg type="verse" id="b.GEN.12.8">
      <s id="b.GEN.12.8.1">Dəffər a di iggəlat s ədɣaɣ iddinnagan y əɣrəm wa n Bet-El, izzəbbat, ikras ahaket-net iṭram-as Bet-El, iddənnag-as əɣrəm wa n Ay.</s>
      <s id="b.GEN.12.8.2">Təzzar ikras edagg ən təkutay y Əməli, iɣbad-tu.</s>
     </seg>
     <seg type="verse" id="b.GEN.12.9">
      <s id="b.GEN.12.9.1">Igla Abram itagalat, innimad teṇeray ən Negab.</s>
     </seg>
     <seg type="verse" id="b.GEN.12.10">
      <s id="b.GEN.12.10.1">Iga laz daɣ akal wen.</s>
      <s id="b.GEN.12.10.2">As iḍgaz laz akal ikka Abram Maṣar a daɣ-as agu tamert.</s>
     </seg>
     <seg type="verse" id="b.GEN.12.11">
      <s id="b.GEN.12.11.1">As ibuk y iguz ən Maṣar iṇṇa i tənṭut-net Saray: «Tanṭut təhossayat a təṃosa,</s>
     </seg>
     <seg type="verse" id="b.GEN.12.12">
      <s id="b.GEN.12.12.1">as kam ənayan Kəl Maṣar ad-aṇṇin taɣur-i a təṃosa, təzzar agin iṃan-in, kam, a-kam-ayyin təddara.</s>
     </seg>
     <seg type="verse" id="b.GEN.12.13">
      <s id="b.GEN.12.13.1">Daɣ a di aṇṇu kam tamaḍraytt-in fəl ad-təwəsəɣməra fəl əddəlil-nam, afsa.»</s>
     </seg>
     <seg type="verse" id="b.GEN.12.14">
      <s id="b.GEN.12.14.1">As din-oṣa Abram Maṣar ənayan Kəl Maṣar tanṭut-net təkna šihussay.</s>
     </seg>
     <seg type="verse" id="b.GEN.12.15">
      <s id="b.GEN.12.15.1">Ənayan-tat mizwaran ən Firɣawna, a das tat əmmalan.</s>
      <s id="b.GEN.12.15.2">Təzzar təmmeway tənṭut s aɣaywan-net.</s>
     </seg>
     <seg type="verse" id="b.GEN.12.16">
      <s id="b.GEN.12.16.1">Amaran Abram ənta ig-as iḍuf olaɣan fəl əddəlil-net.</s>
      <s id="b.GEN.12.16.2">Igraw Abram eharay wa ənḍərran əd zəgran, əd təzden d əzdan, d eklan əd taklaten, əd ṃənas.</s>
     </seg>
     <seg type="verse" id="b.GEN.12.17">
      <s id="b.GEN.12.17.1">Mišan izazzabbat-du Əməli fəl Firɣawna təkmawen labasnen fəl əddəlil ən tənṭut n Abram Saray.</s>
     </seg>
     <seg type="verse" id="b.GEN.12.18">
      <s id="b.GEN.12.18.1">Təzzar isassaɣra-ddu Firɣawna Abram iṇṇ-as: «Ma di təge da?</s>
      <s id="b.GEN.12.18.2">Ma fəl di wər təmela as tanṭut-nak a wa?</s>
     </seg>
     <seg type="verse" id="b.GEN.12.19">
      <s id="b.GEN.12.19.1">Ma fel təgannaɣ-i tamaḍrayt-nak a wa har dər-əs namaṇsa?</s>
      <s id="b.GEN.12.19.2">Əmərədda tanṭut-nak da əlwəy-tat idaw dər-əs tugagaɣ-i.»</s>
     </seg>
     <seg type="verse" id="b.GEN.12.20">
      <s id="b.GEN.12.20.1">Iṇṇa Firɣawna y aytedan-net ad idawan d Abram har t-əkkəsan daɣ akal-net, ənta əd tənṭut-net d a wa ila kul.</s>
     </seg>
    </div>
    <div type="chapter" id="b.GEN.13">
     <seg type="verse" id="b.GEN.13.1">
      <s id="b.GEN.13.1.1">A di da fəl ig̣mad Abram Maṣar, innəmad teṇeray ən Negab, ənta əd tənṭut-net d a wa ila kul, iddew dər-əs Lot.</s>
     </seg>
     <seg type="verse" id="b.GEN.13.2">
      <s id="b.GEN.13.2.1">Abram ikna təgərgist daɣ hərwan d əzrəf d urəɣ.</s>
     </seg>
     <seg type="verse" id="b.GEN.13.3">
      <s id="b.GEN.13.3.1">Iṇkar Abram ad itagalat gər Negab d əɣrəm ən Bet-El, har oṣa edag wa daɣ izzəbbat əs tizarat, gər Bet-El d Ay,</s>
     </seg>
     <seg type="verse" id="b.GEN.13.4">
      <s id="b.GEN.13.4.1">edag wa daɣ ikras edagg ən təkutay dat a wen.</s>
      <s id="b.GEN.13.4.2">Iɣbad Əməli.</s>
     </seg>
     <seg type="verse" id="b.GEN.13.5">
      <s id="b.GEN.13.5.1">Lot a dər-əs iddewan ənta da ila eharay wa ənḍərran əd wa zəwwaran iṃos aɣaywan aggen.</s>
     </seg>
     <seg type="verse" id="b.GEN.13.6">
      <s id="b.GEN.13.6.1">A wa əgan hərwan-nasan daɣ igət abas tan-eway akal, wər əfregan aharog.</s>
     </seg>
     <seg type="verse" id="b.GEN.13.7">
      <s id="b.GEN.13.7.1">Təggaz-tu tamazaq šin n amel gər maḍanan n Abram əd win Lot.</s>
      <s id="b.GEN.13.7.2">As itagg'a wen Kəl Kanan əd Kəl Fəriz əntanay da əɣsaran daɣ akal wen.</s>
     </seg>
     <seg type="verse" id="b.GEN.13.8">
      <s id="b.GEN.13.8.1">Iṇṇ'Abram i Lot: «Ma tu təmal tamazaq gar-i dər-ək wala gər maḍanan-in əd win-nak fəlas iməḍrayan a nəṃos.</s>
     </seg>
     <seg type="verse" id="b.GEN.13.9">
      <s id="b.GEN.13.9.1">Akal ket-net illa dat-ək.</s>
      <s id="b.GEN.13.9.2">Mazzay dər-i: As ṭətrama nak ad-ak adannaga as tədənnaga nak ad-ak əṭrəma.</s>
     </seg>
     <seg type="verse" id="b.GEN.13.10">
      <s id="b.GEN.13.10.1">Idkal Lot aṣawad-net inay as aṃadal kul n agarew wa n Yorden ket-net išwa, šilan aljannat, madeɣ aɣlal n agarew wa n Ənnil, har əɣrəm ən Tsohar, harwa wər ihlek Əməli Sədom əd Gamora.</s>
     </seg>
     <seg type="verse" id="b.GEN.13.11">
      <s id="b.GEN.13.11.1">Isaṇṇafran Lot i ṃan-net tatawla kul wa n Yorden, iggəlat iddənnag.</s>
      <s id="b.GEN.13.11.2">Esaway wa da as əmməzzayan məḍrayan.</s>
     </seg>
     <seg type="verse" id="b.GEN.13.12">
      <s id="b.GEN.13.12.1">Abram iɣsar daɣ akal wa n Kanan.Mišan Lot ənta iɣsar daɣ ɣələyɣəlayan ən ɣərman ən tatawla ən Yorden.</s>
      <s id="b.GEN.13.12.2">Ikras ihəktan-net har Sodom.</s>
     </seg>
     <seg type="verse" id="b.GEN.13.13">
      <s id="b.GEN.13.13.1">Kəl Sədom əṃosan ark-aytedan əknanen tišit ən nasbakkadan dat udəm n Əməli.</s>
     </seg>
     <seg type="verse" id="b.GEN.13.14">
      <s id="b.GEN.13.14.1">Iṇṇa Əməli y Abram, dəffər as immizzay əd Lot: «Ədkəl aṣawad-nak əṣwəd daɣ ṭamasna d agala əd dənnəg d aṭaram,</s>
     </seg>
     <seg type="verse" id="b.GEN.13.15">
      <s id="b.GEN.13.15.1">fəlas akal kul wa togge da ad-ak-k-akfa kay d əzzurriya-nnak har faw.</s>
     </seg>
     <seg type="verse" id="b.GEN.13.16">
      <s id="b.GEN.13.16.1">Ad-agaɣ əzzurriya-nnak šilat ən təblalen n aṃadal as kundaba awedan wa ifragan a tanat iššiḍən a-tu-z-iššiḍənan.</s>
     </seg>
     <seg type="verse" id="b.GEN.13.17">
      <s id="b.GEN.13.17.1">Əbdəd awəy d akal sas agawer-net əd təzzəgrət-net fəlas tehakkay a dak-ku-z-aga.»</s>
     </seg>
     <seg type="verse" id="b.GEN.13.18">
      <s id="b.GEN.13.18.1">Iggəlat Abram ikras ihəktan-net daɣ eškan zagrotnen əhanen edag wa daɣ iɣsar Mamre dagma n əɣrəm wa n Xebron.</s>
      <s id="b.GEN.13.18.2">Iɣsar den da.</s>
      <s id="b.GEN.13.18.3">Ikras edagg ən təkutay y Əməli.</s>
     </seg>
    </div>
    <div type="chapter" id="b.GEN.14">
     <seg type="verse" id="b.GEN.14.2">
      <s id="b.GEN.14.2.1">iga əməgər gər əkkoz əṭṭəbəlan win əd ṣəmmos mənokalan əṃosnen Bera wa n Sədom əd Birša wa n Gamora əd Šinab wa n Adma əd Šemeber wa n Tsəboyim əd wa n Bela as itawaṇṇu tolas Tsohar.</s>
     </seg>
     <seg type="verse" id="b.GEN.14.3">
      <s id="b.GEN.14.3.1">Imənokalan win da əgan eɣaf iyyanda, əmməṇayan daɣ aɣlal ən Siddim wa iṃosan azalada Agarew n Əsaləɣ, əqqalan egan iyyanda.</s>
     </seg>
     <seg type="verse" id="b.GEN.14.4">
      <s id="b.GEN.14.4.1">Maraw elan d əššin a əgan əllan daw taɣmar ən Kədorlahomer, əffəllagan awatay wa n ṃaraw əd karad.</s>
     </seg>
     <seg type="verse" id="b.GEN.14.5">
      <s id="b.GEN.14.5.1">Daɣ awatay wa n ṃaraw d əkkoz Kədorlahomer d əṭṭəbəlan win dər-əs əddewnen ərzan Kəl Rəfay daɣ əɣrəm wa n Aštərot-Karnayim, Kəl Zuz daɣ wa n Ham, Kəl Em daɣ wa n asalwa ən Kiryatayim,</s>
     </seg>
     <seg type="verse" id="b.GEN.14.6">
      <s id="b.GEN.14.6.1">əd Kəl Xor daɣ akal-nasan, idɣaɣan ən Sehir.</s>
      <s id="b.GEN.14.6.2">Əssəglan daɣ-san terazay har oṣan aɣrəm wa n El-Faran illan dagma ən taṇeray.</s>
     </seg>
     <seg type="verse" id="b.GEN.14.7">
      <s id="b.GEN.14.7.1">Dəffər a di əqqalan-du ewadan-du aɣrəm wa n En-Mišfat w'as itawaṇṇu əmərədda Kadeš.</s>
      <s id="b.GEN.14.7.2">Ərzan akal kul wa n Kəl Amalek əntanay əd Kəl Amor win əɣsarnen daɣ Xatsətson-Tamar.</s>
     </seg>
     <seg type="verse" id="b.GEN.14.8">
      <s id="b.GEN.14.8.1">Təzzar əg̣madan-du mənokalan əṃosnen wa n Sədom, wa n Gamora, wan n Adma, wa n Tsəboyim əd wa n Bela as itawaṇṇu Tsohar, əgan eɣaf iyyanda əmməgaran daɣ əɣlal ən Siddim əntanay</s>
     </seg>
     <seg type="verse" id="b.GEN.14.9">
      <s id="b.GEN.14.9.1">d əṭṭəbəlan: Kədorlahomer wa n Elam, Tidal wa n Goyim, Amrafel wa n Šinar d Aryok wa n Ellasar, əkkoz əṭṭəbəlan fəl ṣəmmos mənokalan.</s>
     </seg>
     <seg type="verse" id="b.GEN.14.10">
      <s id="b.GEN.14.10.1">Aɣlal ən Siddim iḍkar eṇwan aggotnen a daɣ d-itawaɣaz madɣar ən kolta kolta.</s>
      <s id="b.GEN.14.10.2">As əḍḍəggagan mənokalan wa n Sədom əd wa n Gamora əlɣasan daɣ eṇwan win, a wahaḍan iḍḍəggag s ədɣaɣan.</s>
     </seg>
     <seg type="verse" id="b.GEN.14.11">
      <s id="b.GEN.14.11.1">Imənokalan win ərzanen ədkalan təla ən ɣərman kul, wa n Sədom əd wa n Gamora, ədkalan tolas isudar-nasan təzzar əglan.</s>
     </seg>
     <seg type="verse" id="b.GEN.14.12">
      <s id="b.GEN.14.12.1">Lot agg amaḍray n Abram, iɣsaran Sədom, ewayan-tu ənta da əd təla-nnet, təzzar əglan.</s>
     </seg>
     <seg type="verse" id="b.GEN.14.13">
      <s id="b.GEN.14.13.1">Oṣa-ddu iyyan daɣ mərrəza Abram wa n aw Ibri imal-as-tu.</s>
      <s id="b.GEN.14.13.2">Azzaman win di Abram iɣsar daɣ eškan zagrotnen ən Mamre wa n Kəl Amor, iṃosan amaḍray n Eškol, iṃosan tolas amaḍray n Aner, imadahalan n Abram.</s>
     </seg>
     <seg type="verse" id="b.GEN.14.14">
      <s id="b.GEN.14.14.1">As igraw Abram isalan n ətərməs ən rur-es n amaḍray-nnet isammatag-du karadat ṭəmad n aləs əd ṃaraw d əṭṭam əṃosnen win d-ənnəfrannen əhunen daɣ aɣaywan-net, təzzar iggaz ədəriz n əṭṭəbəlan sas ṭamasna har Dan.</s>
     </seg>
     <seg type="verse" id="b.GEN.14.15">
      <s id="b.GEN.14.15.1">Izun egan-net den, fəl a-tan-ədəlan ənta əd meddan-net.</s>
      <s id="b.GEN.14.15.2">Irz-en istaq-qan har Xoba aɣrəm ihan ṭamasna ən Damas.</s>
     </seg>
     <seg type="verse" id="b.GEN.14.16">
      <s id="b.GEN.14.16.1">Ibaz-du daɣ-san a w'oɣan kul iqqal-du əd Lot tegazay-nnet ənta d a wa ila, əd təḍoden d aytedan.</s>
     </seg>
     <seg type="verse" id="b.GEN.14.17">
      <s id="b.GEN.14.17.1">As d-iqqal Abram irza-du Kədorlahomer əd madahalan-net, imənokalan win dər iddew, ig̣mad-du əmənokal ən Sədom issəlkad-as-in daɣ əɣlal ən Šafe w'as itawaṇṇu aɣlal n Əmənokal.</s>
     </seg>
     <seg type="verse" id="b.GEN.14.18">
      <s id="b.GEN.14.18.1">Malkitsedek əmənokal ən Šalem eway-du y Abram tagəlla d esmad.</s>
      <s id="b.GEN.14.18.2">Malkitsedek iṃosan əlfəqqi ən Məššina Amatkol,</s>
     </seg>
     <seg type="verse" id="b.GEN.14.19">
      <s id="b.GEN.14.19.1">iga albaraka fəl Abram iṇṇ-as: «Təgrawa albaraka Abram ən Məššina Amatkol əmaxlak ən jənnawan əd ṃədlan,</s>
     </seg>
     <seg type="verse" id="b.GEN.14.20">
      <s id="b.GEN.14.20.1">itəwəməlet Məššina Amatkol a igan imagzaran-nak daɣ fassan-nak.»</s>
      <s id="b.GEN.14.20.2">Təzzar ikf-ay Abram təzunt ta n ṃarawat n a wa dd-oɣa kul.</s>
     </seg>
     <seg type="verse" id="b.GEN.14.21">
      <s id="b.GEN.14.21.1">Iṇṇa əmənokal ən Sədom y Abram: «Suɣəl-i-du aytedan təṭṭfaɣ-in təkarzay.»</s>
     </seg>
     <seg type="verse" id="b.GEN.14.22">
      <s id="b.GEN.14.22.1">Ijjəwwab-as Abram: «Əhada s Əməli Məššina Amatkol əmaxlak ən jənnawan əd ṃədlan</s>
     </seg>
     <seg type="verse" id="b.GEN.14.23">
      <s id="b.GEN.14.23.1">as wər z-ədkəlaɣ daɣ-ak wala tenallay za wala əzzəmi ən ɣateman fəl ma təṇṇeɣ: «Nak a isaggargasan Abram.»</s>
     </seg>
     <seg type="verse" id="b.GEN.14.24">
      <s id="b.GEN.14.24.1">Wər z-ədkəlaɣ wala ar a wa ətšan meddan-in.</s>
      <s id="b.GEN.14.24.2">Amaran meddan win d-i ədhalnen,əṃosnen: Aner, Eškol, əd Mamre, əntanay ədkəlanet adagar-nasan.»</s>
     </seg>
    </div>
    <div type="chapter" id="b.GEN.15">
     <seg type="verse" id="b.GEN.15.1">
      <s id="b.GEN.15.1.1">Ijjəwwab Abram, iṇṇ-as: «Əməli Məššina ma d-i za-takfa?</s>
      <s id="b.GEN.15.1.2">Nak wərge barar a əle əngəm ikkusət-i.»</s>
      <s id="b.GEN.15.1.3">Iṇṇa tolas: «Wər di təkfeɣ əzzurriya, əmərədda iyyan daɣ eklan n aɣaywan-in, Eliyezer wa n Damas, ənta a di z-ikkusen.»</s>
     </seg>
     <seg type="verse" id="b.GEN.15.4">
      <s id="b.GEN.15.4.1">Ijjəwwab-as Məššina: «Kala wərge ənta a zz-iqqəlan amakkasu-nnak mišan wa dd-ig̣madan tadist-nak ənta a tu-z-iqqəlan.»</s>
     </seg>
     <seg type="verse" id="b.GEN.15.5">
      <s id="b.GEN.15.5.1">Ikkas-t-idu dat-ahan, iṇṇ-as: «Əṣwəd daɣ jənnawan əṣṣən təfraga əšiḍən n eṭran.</s>
      <s id="b.GEN.15.5.2">Əntanay z'a dər z-agdu əzzurriya-nnak.»</s>
     </seg>
     <seg type="verse" id="b.GEN.15.6">
      <s id="b.GEN.15.6.1">Izzəgzan Abram y Əməli, iqbal Məššina tišit ta ig' alɣadil fəl əzəgzan wa sər-əs iga.</s>
     </seg>
     <seg type="verse" id="b.GEN.15.7">
      <s id="b.GEN.15.7.1">Iṇṇa Əməli y Abram: «Nak Əməli wa kay du-ikkasan daɣ əɣrəm n Ur wa n Kəl Kasday fəl a-kay-akfa akal a tileq-q.»</s>
     </seg>
     <seg type="verse" id="b.GEN.15.8">
      <s id="b.GEN.15.8.1">Ijjəwwab Abram iṇṇa: «Əməli Məššina məni a wa as z-əṣṣənaɣ as ad-iggəz təla-nin?»</s>
     </seg>
     <seg type="verse" id="b.GEN.15.9">
      <s id="b.GEN.15.9.1">Ijjəwwab-as: «Awəy-du taɣit ən karad elan, taɣat ən karad elan, akar ən karad elan, tadabert n əṣuf d adaber ənḍərran n əɣrəm.»</s>
     </seg>
     <seg type="verse" id="b.GEN.15.10">
      <s id="b.GEN.15.10.1">Təzzər eway-as-tan-du, a- tan- izamazzay daɣ aṃṃas əs təzzəgrət-nasan isinəməṣwid igannatan-nasan mišan ig̣ədad wər tan ifres. əg̣g̣aran nollaman šiməɣsa-nasan isattaq-qan Abram.</s>
     </seg>
     <seg type="verse" id="b.GEN.15.12">
      <s id="b.GEN.15.12.1">As tuḍa ṭəfuk iṭṭərmas Abram s iket an eṭəs, təggaz-tu ṭasa tagget əgrawnat-tu šiyyay zawwarnen.</s>
     </seg>
     <seg type="verse" id="b.GEN.15.13">
      <s id="b.GEN.15.13.1">Iṇṇ-as Əməli: «Əṣṣən as əzzurriya-nnak ad-annaftaɣ daɣ akal iyyan, iggəz təla ad itawaṣaknu ark-aṇay har əkkozat ṭəmad n awatay.</s>
     </seg>
     <seg type="verse" id="b.GEN.15.14">
      <s id="b.GEN.15.14.1">Mišan nak ad-əšrəɣa temattay ta tan təgat eklan əg̣mədan-du akal wa,ədbalan təgərgist tagget.</s>
     </seg>
     <seg type="verse" id="b.GEN.15.15">
      <s id="b.GEN.15.15.1">Kay a kay iba daɣ alxer a din-tətəwəmizəla dəffər tušaray daɣ təssidaya.</s>
     </seg>
     <seg type="verse" id="b.GEN.15.16">
      <s id="b.GEN.15.16.1">Kundaba ɣur hayawan-nak win n əkkoz ad du-z-iqqəl əzzurriya-nnak da fəlas den da ad za-tawəd tallabast n arak- mazalan ən Kəl Amor, təzzar təwəddəban.</s>
     </seg>
     <seg type="verse" id="b.GEN.15.17">
      <s id="b.GEN.15.17.1">As tuḍa ṭəfuk əknanat šiyyay igi, təzzar okaynat təṃakaten d abalagleg ən tamsay ig̣ammad-tan əhu, ətallaman gər dəgran win əzunnen ən ṣan.</s>
     </seg>
     <seg type="verse" id="b.GEN.15.18">
      <s id="b.GEN.15.18.1">Əzəl wen da ad iga Əməli arkawal ən tassaq-net d Abram iṇṇ-as: «Əkfeɣ akal a y əzzurriya-nnak ad-d-obazan ɣur agarew wa n Maṣar har wa zəwwaran igan eṣəm Fərat.</s>
     </seg>
     <seg type="verse" id="b.GEN.15.19">
      <s id="b.GEN.15.19.1">Akal wa iṃos in Kəl Keyn, Kəl Kəniz, əd Kəl Kadəmon,</s>
     </seg>
     <seg type="verse" id="b.GEN.15.20">
      <s id="b.GEN.15.20.1">əd Kəl Xet əd Kəl Fəriz əd Kəl Rəfay</s>
     </seg>
     <seg type="verse" id="b.GEN.15.21">
      <s id="b.GEN.15.21.1">əd Kəl Amor əd Kəl Kanan, əd Kəl Girgaš əd Kəl Yabus.</s>
     </seg>
    </div>
    <div type="chapter" id="b.GEN.16">
     <seg type="verse" id="b.GEN.16.2">
      <s id="b.GEN.16.2.1">Təṇṇa Saray y Abram: «Azzama Əməli igdal-i ad-arəwa wədi aglu nəməṇsu əd təklitt-in mijas a sər-əs əgrəwa barar.»</s>
      <s id="b.GEN.16.2.2">Ird'Abram əstaṇat ən Saray.</s>
     </seg>
     <seg type="verse" id="b.GEN.16.3">
      <s id="b.GEN.16.3.1">Tədkal Saray taklit-net Hajara ta n wəllət Maṣar, təkf-et y Abram aləs-net, ig-et daɣ ahan, dəffər as iga ṃaraw elan iɣsar daɣ akal wa n Kanan.</s>
     </seg>
     <seg type="verse" id="b.GEN.16.4">
      <s id="b.GEN.16.4.1">Inamaṇsa dər-əs təga tadist.</s>
      <s id="b.GEN.16.4.2">As təṣṣan as təga tadist abas təssəfrar ṃass-as.</s>
     </seg>
     <seg type="verse" id="b.GEN.16.5">
      <s id="b.GEN.16.5.1">Təzzar təṇṇa Saray y Abram: «Kay a fəl z-iqqəl iba ən tidət wa di itawaggan!</s>
      <s id="b.GEN.16.5.2">Nak iṃan-in as əgeɣ taklitt-in gər fassan-nak, əmərədda ad təga tadist aṃaran abas di-təssəfrar.</s>
      <s id="b.GEN.16.5.3">Išrəɣetana Əməli nak dər-ək!»</s>
     </seg>
     <seg type="verse" id="b.GEN.16.6">
      <s id="b.GEN.16.6.1">Ijjəwwab Abram i Saray iṇṇ-as: «Taklit-nam ifassan-nam a gər təlla, ag-as a w'as təṇṇeɣ olaɣ.»</s>
      <s id="b.GEN.16.6.2">Təzzar təg-as Saray tarnəṭṭuft, təḍḍəggag Hajara təgguk-kat.</s>
     </seg>
     <seg type="verse" id="b.GEN.16.7">
      <s id="b.GEN.16.7.1">Oṣ-et du Angalos n Əməli, təlla dagm'ən šaṭ n aṃan iyyat daɣ taṇeray, ta təhat tarrayt n əɣrəm ən Šur.</s>
     </seg>
     <seg type="verse" id="b.GEN.16.8">
      <s id="b.GEN.16.8.1">Iṇṇ-as: «Hajara taklit ən Saray mənis du-təhe? mənis tədaga?»</s>
      <s id="b.GEN.16.8.2">Təjjəwwab təṇṇ-as: «Əḍəggəg a əgeɣ fəl Saray, ṃass-i.»</s>
     </seg>
     <seg type="verse" id="b.GEN.16.9">
      <s id="b.GEN.16.9.1">Iṇṇ-as Angalos n Əməli: «Əqqəl maṣṣ-am tassaṇsaɣ-as.»</s>
     </seg>
     <seg type="verse" id="b.GEN.16.10">
      <s id="b.GEN.16.10.1">Iṇṇ-as tolas: «Ad-əsəffələyləya əzzurriya-nnam wəllen haras wər z-itəwəfrəg ətəwəšiḍən-net fəl igət.»</s>
     </seg>
     <seg type="verse" id="b.GEN.16.11">
      <s id="b.GEN.16.11.1">Ilas Angalos n Əməli iṇṇ-as: «Kam da təgat tadist da, ad-təgrəwa barar tagaɣ-as eṣəm Ismaɣil fəlas Əməli a islan i təkurayt-nam.</s>
     </seg>
     <seg type="verse" id="b.GEN.16.12">
      <s id="b.GEN.16.12.1">Aṃaran barar-nam ad-iqqəl šilat n ajad n əṣuf.</s>
      <s id="b.GEN.16.12.2">Ad-itamagar d aytedan kul, ətamagaran dər-əs, iwər aganna daɣ məḍrayan-net kul.»</s>
     </seg>
     <seg type="verse" id="b.GEN.16.13">
      <s id="b.GEN.16.13.1">Təɣra Əməli a das iššewalan s eṣəm n Atta-El-Roy (almaɣna-nnet: təṃosa Məššina wa di ihaṇṇayan), fəlas təṇṇa: «Awak wərge da da ad-ənaya wa di ihaṇṇayan?»</s>
     </seg>
     <seg type="verse" id="b.GEN.16.14">
      <s id="b.GEN.16.14.1">A di da a fəl itawagga y aṇu wa eṣəm Ber-Laxay-Roy (almaɣna-net aṇu ən wa iddaran wa d-i- ihaṇṇayan), aṇu illan gər Kadeš əd Bered.</s>
     </seg>
     <seg type="verse" id="b.GEN.16.15">
      <s id="b.GEN.16.15.1">Teraw Hajara barar n Abram, ig-as eṣəm Ismaɣil.</s>
     </seg>
     <seg type="verse" id="b.GEN.16.16">
      <s id="b.GEN.16.16.1">Abram iga əṭṭamat təṃərwen n awatay əd ṣədis as igraw əd Hajara Ismaɣil.</s>
     </seg>
    </div>
    <div type="chapter" id="b.GEN.17">
     <seg type="verse" id="b.GEN.17.2">
      <s id="b.GEN.17.2.1">Ad-akna arkawal ən tassaqq-in dər-ək, akfaq-qay əzzurriya iknan igət.»</s>
     </seg>
     <seg type="verse" id="b.GEN.17.3">
      <s id="b.GEN.17.3.1">Issəjad Abram daɣ aṃadal, ilas Məššina iššewal:</s>
     </seg>
     <seg type="verse" id="b.GEN.17.4">
      <s id="b.GEN.17.4.1">«Ənta da arkawal ən tassaqq-in dər-ək: ad təqqəlaɣ əmaraw ən təmattiwen əknanen igət,</s>
     </seg>
     <seg type="verse" id="b.GEN.17.5">
      <s id="b.GEN.17.5.1">wər za-tələsa ətəwəɣra s Abram, eṣəm-nak ad-iqqəl Ibrahim fəlas əmaraw ən təmattiwen əknanen igət a kay z-aga.</s>
     </seg>
     <seg type="verse" id="b.GEN.17.6">
      <s id="b.GEN.17.6.1">A-kay-əkanna əsəssirəw, təqqəla šimattiwen a daɣ z-agin mənokalan.</s>
     </seg>
     <seg type="verse" id="b.GEN.17.7">
      <s id="b.GEN.17.7.1">Ad-ak-əṭṭəfaɣ arkawal iɣlalan ən tassaqq-in, əṭṭəfaq-qu y əzzurriya-nnak ihayawan əs hayawan dəffər-ək fəl ad-əqqəla Məššina-nnak kay d əzzurriya-nnak.</s>
     </seg>
     <seg type="verse" id="b.GEN.17.8">
      <s id="b.GEN.17.8.1">A-kay-akfa kay d əzzurriya-nnak akal wa daɣ tənnəftaɣa, akal kul wa n Kanan.</s>
      <s id="b.GEN.17.8.2">Akal wa ad-iggəz təla n əzzurriya-nnak har faw, əqqəla Məššina-nnet.</s>
     </seg>
     <seg type="verse" id="b.GEN.17.9">
      <s id="b.GEN.17.9.1">Iṇṇa Məššina y Ibrahim: «Əmərədda, kay d əzzurriya-nnak ihayawan əs hayawan ad-təṭṭəfam arkawal ən tassaqq-in dər-wan.</s>
     </seg>
     <seg type="verse" id="b.GEN.17.10">
      <s id="b.GEN.17.10.1">Ənta da təməwit as za-təṭṭəfa arkawal ən tassaqq-in dər-wan, kay d əzzurriya-nnak: I daɣ-wan iṃosan yay ad-ammaṇkad.</s>
     </seg>
     <seg type="verse" id="b.GEN.17.11">
      <s id="b.GEN.17.11.1">Iṃos əməṇkəd en asannal n arkawal ən tassaqq-in dər-wan.</s>
     </seg>
     <seg type="verse" id="b.GEN.17.12">
      <s id="b.GEN.17.12.1">As daɣ-wan iga barar wa n yay əṭṭam aḍan əd təhut təsəmməṇkədam-tu gər za daɣ azzaman win wala win dəffər-san.</s>
      <s id="b.GEN.17.12.2">Ad-təsamaṇkadam tolas bararan n eklan gər za win əhunen daɣ ṇan nawan wala win du-təzzənzam.</s>
     </seg>
     <seg type="verse" id="b.GEN.17.13">
      <s id="b.GEN.17.13.1">Daɣ a di əššil eklan-nak kul ad-ammaṇkadan win əhunen daɣ ṇan nawan əd win d-ənzanen.</s>
      <s id="b.GEN.17.13.2">Ad-iggəz asannal n arkawal iɣlalan ən tassaqq-in elam-nawan.</s>
     </seg>
     <seg type="verse" id="b.GEN.17.14">
      <s id="b.GEN.17.14.1">Yay wa wər nəmməṇkad ad-izəmməzzəy d aytedan-net fəlas arkawal ən tassaqq-in a iɣtas.</s>
     </seg>
     <seg type="verse" id="b.GEN.17.15">
      <s id="b.GEN.17.15.1">Iṇṇa Məššina y Ibrahim: «Tanṭut-nak wər tat təllisa teɣaray əs Saray eṣəm-net ad-iqqəl Sarata.</s>
     </seg>
     <seg type="verse" id="b.GEN.17.16">
      <s id="b.GEN.17.16.1">A fall-as aga albaraka aṃaran akfaq-qay dər-əs barar.</s>
      <s id="b.GEN.17.16.2">A fall-as aga albaraka təqqəl təmarawt ən təmattiwen šiyyaḍ n əddənet, əg̣mədan-tanat-du mənokalan.</s>
     </seg>
     <seg type="verse" id="b.GEN.17.17">
      <s id="b.GEN.17.17.1">Issəjad Ibrahim daɣ aṃadal, ad iḍazzu.</s>
      <s id="b.GEN.17.17.2">Iṇṇa daɣ ṃan-net: «Mas du-z-arəw i igan ṭemeday n awatay?</s>
      <s id="b.GEN.17.17.3">Aṃaran Sarata təgat ṭazayat təṃərwen n awatay ma zza-tassahu?»</s>
     </seg>
     <seg type="verse" id="b.GEN.17.18">
      <s id="b.GEN.17.18.1">Təzzar iṇṇa Ibrahim i Məššina: «Igd-i ad iddar Ismaɣil, təṣṣana daɣ-as.»</s>
     </seg>
     <seg type="verse" id="b.GEN.17.19">
      <s id="b.GEN.17.19.1">Məššina iṇṇa: «Kala kala, tanṭut-nak Sarata ad-təgrəw barar as za-tagaɣ eṣəm Isxaq.</s>
      <s id="b.GEN.17.19.2">A das əṭṭəfaɣ arkawal iɣlalan ənta d əzzurriya-nnet.</s>
     </seg>
     <seg type="verse" id="b.GEN.17.20">
      <s id="b.GEN.17.20.1">Mišan ad-əqbəla maṇsay-nak y Ismaɣil: a fall-as aga albaraka, əsəssirəwaq-qu, agaq-qu a wər nəla əket.</s>
      <s id="b.GEN.17.20.2">Ad-arəw ṃaraw mənokalan d əššin, agaq-qu əmaraw ən tamattay təknat igət.</s>
     </seg>
     <seg type="verse" id="b.GEN.17.21">
      <s id="b.GEN.17.21.1">Mišan ad-əṭṭəfa arkawal y Isxaq a za-təgrəwa əd Sarata azzaman a da azanen.»</s>
     </seg>
     <seg type="verse" id="b.GEN.17.22">
      <s id="b.GEN.17.22.1">As iɣrad Məššina awal y Ibrahim, ig̣mad-as ənəfilal.</s>
     </seg>
     <seg type="verse" id="b.GEN.17.23">
      <s id="b.GEN.17.23.1">Ibrahim idkal Ismaɣil d eklan-net kul win ɣur-əs əhunen əd win d-izzənza, xasil yayyan n ahan-net kul, isammaṇkad-tan əzəl wen da, əmmək wa as t-omar Məššina.</s>
      <s id="b.GEN.17.23.2">Ibrahim iga ṭazayat təṃərwen n awatay əd ṭaza, Ismaɣil barar-net iga ṃaraw elan əd karad as əmməṇkadan.</s>
      <s id="b.GEN.17.23.3">Əmməṇkadan əzəl wen da əntanay əd yayyan kul n ahan n Ibrahim, eklan-net win ɣur-əs əhunen əd win d-izzənza daɣ təsədag.</s>
     </seg>
    </div>
    <div type="chapter" id="b.GEN.18">
     <seg type="verse" id="b.GEN.18.2">
      <s id="b.GEN.18.2.1">As idkal Ibrahim aṣawad-net ogga karad meddan əbdadan dat-əs.</s>
      <s id="b.GEN.18.2.2">Ozal-in dat ahaket-net har dər-san iṃṃənay, issəjad har aṃadal.</s>
     </seg>
     <seg type="verse" id="b.GEN.18.3">
      <s id="b.GEN.18.3.1">Aṃaran iṇṇa: «Əməli-nin kud əgrawa ɣur-ək arraxmat ad wər takəya daɣ igəg n əkli-nnak.</s>
     </seg>
     <seg type="verse" id="b.GEN.18.4">
      <s id="b.GEN.18.4.1">Ammawayanet-awan-du arat n aṃan as təššoradam iḍaran-nawan.</s>
      <s id="b.GEN.18.4.2">Dəffər a di taṣṣanfim daw ašəkk a.</s>
     </seg>
     <seg type="verse" id="b.GEN.18.5">
      <s id="b.GEN.18.5.1">A-kawan-akfa arat ən ṭattay a-kawan-du-təssuɣəl šiɣurad-nawan, aṃaran takəyam daɣ tarrayt-nawan.</s>
      <s id="b.GEN.18.5.2">S ig'a di wər z-iqqəl as du-təllamam dagma n ahan-in bannan.»</s>
      <s id="b.GEN.18.5.3">Əjjəwwaban-as magaran: «Agu a w'as təṇṇe!»</s>
     </seg>
     <seg type="verse" id="b.GEN.18.6">
      <s id="b.GEN.18.6.1">Iqqal Ibrahim ahaket-net irrorad, iṇṇa i Sarata: «Tarmad, ədkəl-du iyyat n əɣlal n agel-nam w'ofan taga šigəlwen.</s>
     </seg>
     <seg type="verse" id="b.GEN.18.7">
      <s id="b.GEN.18.7.1">Dəffər a wen ozal Ibrahim s aharay-nnet isaṇṇafran d abarkaw wa ləmmidan iddəren, ikf-ay y amaššaɣal-net, issətrab amaknaw-net.</s>
     </seg>
     <seg type="verse" id="b.GEN.18.8">
      <s id="b.GEN.18.8.1">Aṃaran idkal-du ṭawna d əx d abarkaw wa iŋŋan, issəṇs-en dat-san.</s>
      <s id="b.GEN.18.8.2">Igla ibdad ɣur-san daw ašək, əṭattan.</s>
     </seg>
     <seg type="verse" id="b.GEN.18.9">
      <s id="b.GEN.18.9.1">Təzzar əṇṇan-as: «Ma təga Sarata ta n tənṭut-nak?»</s>
      <s id="b.GEN.18.9.2">Ijjəwwab-asan: «Təlla da, təha aṃṃas n ahaket.»</s>
     </seg>
     <seg type="verse" id="b.GEN.18.10">
      <s id="b.GEN.18.10.1">Iṇṇa iyyan daɣ-san: «Illikan as a-kay-d-əqqəla aḍan a da azanen, ad-tilu tənṭut-nak Sarata barar.»</s>
      <s id="b.GEN.18.10.2">Sarata təṣṣisam daɣ aṃṃas n ahaket-net illan dəffər Ibrahim.</s>
     </seg>
     <seg type="verse" id="b.GEN.18.11">
      <s id="b.GEN.18.11.1">Ibrahim əd Sarata əglan daɣ elan, amaran Sarata təsiɣaraggat.</s>
     </seg>
     <seg type="verse" id="b.GEN.18.12">
      <s id="b.GEN.18.12.1">Ad-təḍazzu daɣ ṃan-net.</s>
      <s id="b.GEN.18.12.2">Təgannu: «Əmərədda ad waššera ad-ileɣ əṇṇiyat n ənəməṇsa?</s>
      <s id="b.GEN.18.12.3">Aləs-in deɣ waššar.»</s>
     </seg>
     <seg type="verse" id="b.GEN.18.13">
      <s id="b.GEN.18.13.1">Iṇṇa Əməli y Ibrahim: «Mas təḍazzu Sarata, təgannu:" Immikkan as ad əgrəwa barar, nak igan tušaray a da?"</s>
     </seg>
     <seg type="verse" id="b.GEN.18.14">
      <s id="b.GEN.18.14.1">Illa-ttu a iṃosan muxal fəl Əməli?</s>
      <s id="b.GEN.18.14.2">Daɣ tamert a dak-əssəbdada a-kay-d-aṣa, aṃaran daɣ tamert di Sarata təla barar.»</s>
     </seg>
     <seg type="verse" id="b.GEN.18.15">
      <s id="b.GEN.18.15.1">Təga Sarata bahu as təṇṇa: «Wər əḍze», ənta tərəmmeq a təga.</s>
      <s id="b.GEN.18.15.2">Mišan iṇṇ-as Əməli: «Awalla təḍzə!»</s>
     </seg>
     <seg type="verse" id="b.GEN.18.16">
      <s id="b.GEN.18.16.1">Əggazan meddan tarrayt, əgan anamod ən Sədom har oggan aɣrəm-net, intak-kan Ibrahim.</s>
     </seg>
     <seg type="verse" id="b.GEN.18.17">
      <s id="b.GEN.18.17.1">«Awak, iṇṇa Əməli, ad-əɣbəra y Ibrahim a wa z-aga?</s>
     </seg>
     <seg type="verse" id="b.GEN.18.18">
      <s id="b.GEN.18.18.1">Illikan as Ibrahim ad-iqqəl əmaraw ən tamattay təknat igət, təkna aṣṣahat, amaran a sər-əs əgrəwnat təmattiwen kul n əddənet albaraka,</s>
     </seg>
     <seg type="verse" id="b.GEN.18.19">
      <s id="b.GEN.18.19.1">fəlas əsinafranaq-qu fəl ad-amər əzzurriya-nnet s iḍuf ən tarrayen-nin s əṇṇiyat togdat toɣad fəl a-das-assanda a wa das ərkawala.</s>
     </seg>
     <seg type="verse" id="b.GEN.18.20">
      <s id="b.GEN.18.20.1">Iṇṇa Əməli y Ibrahim: «Šiɣəttas ən Sədom əd Gamora šilabasnen, ibakkadan-nasan izawwarnen,</s>
     </seg>
     <seg type="verse" id="b.GEN.18.21">
      <s id="b.GEN.18.21.1">a-tan-awəda aššaggara a wa sər-san itawaṇṇan.</s>
      <s id="b.GEN.18.21.2">Kud əgan aššar wədi, ad-əṣṣəna.»</s>
     </seg>
     <seg type="verse" id="b.GEN.18.22">
      <s id="b.GEN.18.22.1">Əššin daɣ magaran əg̣madan edag di, əgan anamod ən Sədom, s iga a di Əməli illa ɣur Ibrahim.</s>
     </seg>
     <seg type="verse" id="b.GEN.18.23">
      <s id="b.GEN.18.23.1">Ihoz-t-id Ibrahim, iṇṇa: «Əməli, awak ad-təhləka aytedan win n alɣadilan əd win tan wər nəṃos?</s>
     </seg>
     <seg type="verse" id="b.GEN.18.24">
      <s id="b.GEN.18.24.1">Mijas əllanat-tu ṣəmmosat təṃərwen n alɣadil daɣ əɣrəm a-tan-təhləka?</s>
      <s id="b.GEN.18.24.2">Wər za-təṣṣurəfa y əɣrəm fəl udəm ən ṣəmmosat təṃərwen as immikkan as t-əhanat?</s>
     </seg>
     <seg type="verse" id="b.GEN.18.25">
      <s id="b.GEN.18.25.1">Kala kala wər imməkkan ad-tagaɣ a di, ad-tanɣa aytedan əɣdalnen təssərtəyaq-qan əd win aššarnen, əšəššili ən win əɣdalnen əd win aššarnen!</s>
      <s id="b.GEN.18.25.2">Iguk-kay əṃedran di!</s>
      <s id="b.GEN.18.25.3">Əmašraɣ n əddənet ad-ammazal s əššəriɣa di?»</s>
     </seg>
     <seg type="verse" id="b.GEN.18.26">
      <s id="b.GEN.18.26.1">Iṇṇa Əməli: «As əgrawa daɣ Sədom ṣəmmosat təṃərwen n alɣadil, ad-əṣṣurəfa y əɣrəm kul fəl udəm-nasan.»</s>
     </seg>
     <seg type="verse" id="b.GEN.18.27">
      <s id="b.GEN.18.27.1">Iṇṇa Ibrahim tolas: «Əhala awal s Əməli, ənta nak wər əṃosa ar əg̣odrar d ezəd.</s>
     </seg>
     <seg type="verse" id="b.GEN.18.28">
      <s id="b.GEN.18.28.1">Kud iqqəddar as aba ṣəmmos daɣ ṣəmmosat təṃərwen n alɣadil ad-təhləka aɣrəm kul fəl ṣəmmos aytedan di?»</s>
      <s id="b.GEN.18.28.2">«Wər tu-z-əhləka, ijjəwwab Əməli, as daɣ-as əgrawa əkkozat təṃərwen n alɣadil əd ṣəmmos.»</s>
     </seg>
     <seg type="verse" id="b.GEN.18.29">
      <s id="b.GEN.18.29.1">Iḍgaz Ibrahim tolas iṇṇa: «Mijas tu wər iha ar əkkozat təṃərwen n alɣadil!»</s>
      <s id="b.GEN.18.29.2">«Wər z-əhləka aɣrəm fəl udəm n əkkozat təṃərwen.»</s>
     </seg>
     <seg type="verse" id="b.GEN.18.30">
      <s id="b.GEN.18.30.1">Iṇṇa Ibrahim tolas: «Əməli-nin ardu s a kay wər iggez alham, ad-ak-ammagrada tolas!</s>
      <s id="b.GEN.18.30.2">Mijas tu wər iha ar karadat təṃərwen.»</s>
      <s id="b.GEN.18.30.3">«As daɣ-as əgrawa karadat təṃərwen, ijjawwab Əməli, wər tu-z-aga.»</s>
     </seg>
     <seg type="verse" id="b.GEN.18.31">
      <s id="b.GEN.18.31.1">Igla Ibrahim iṣṣəstan: «Əhala awal s Əməli.</s>
      <s id="b.GEN.18.31.2">Mijas wər t-iha ar ṣanatat təṃərwen!»</s>
      <s id="b.GEN.18.31.3">«Fəl udəm ən ṣanatat təṃərwen di wər tu-z-əhləka.»</s>
     </seg>
     <seg type="verse" id="b.GEN.18.32">
      <s id="b.GEN.18.32.1">Iṇṇa Ibrahim tolas: «Are daɣ Əməli a tu wər iggez alham as əge awal-in wa ilkaman!</s>
      <s id="b.GEN.18.32.2">Mijas tu wər iha ar ṃaraw.»</s>
      <s id="b.GEN.18.32.3">Amaran ijjəwwab Məššina: «Fəl udəm ən ṃaraw alɣadilan wər z-əhləka aɣrəm di.»</s>
     </seg>
     <seg type="verse" id="b.GEN.18.33">
      <s id="b.GEN.18.33.1">As təɣrad əljəmat fəl a wa, igl'Əməli, aṃaran Ibrahim iqqal aɣaywan-net.</s>
     </seg>
    </div>
    <div type="chapter" id="b.GEN.19">
     <seg type="verse" id="b.GEN.19.2">
      <s id="b.GEN.19.2.1">Iṇṇ-asan: «Oṇsayaq-qawan, məssaw-i, a-di-tagim sadkal n a-du-təṃṃəram ehan-in, ehan n əkli-nnawan, təšširədam iḍaran-nawan, taṇsim ɣur-i, ṭufat tənzəyam, təggəzam tarrayt-nawan.»</s>
      <s id="b.GEN.19.2.2">«Kala, əṇṇan-as, ad-naṇsu daɣ tarrayt daɣ aṃṃas n əɣrəm.»</s>
     </seg>
     <seg type="verse" id="b.GEN.19.3">
      <s id="b.GEN.19.3.1">Mišan Lot iḍgaz wəllen har ardan s iki n ahan-net.</s>
      <s id="b.GEN.19.3.2">Ig-asan imeṇsewan, issəŋŋ-asan tagəlla, ətšan.</s>
     </seg>
     <seg type="verse" id="b.GEN.19.4">
      <s id="b.GEN.19.4.1">Harwa da wər əṇsen as əɣalayɣalayan meddan ən Sədom ehan-net, win maḍrornen əd win waššarnen kul əllan əddi, wər din-iqqim waliyyan.</s>
     </seg>
     <seg type="verse" id="b.GEN.19.5">
      <s id="b.GEN.19.5.1">Əɣran Lot əṇṇan-as: «Magan meddan win d-edwanen ehan-nak?</s>
      <s id="b.GEN.19.5.2">Suɣəb-tan-du.</s>
      <s id="b.GEN.19.5.3">A nara a dər-san nag'əzzəna.»</s>
     </seg>
     <seg type="verse" id="b.GEN.19.6">
      <s id="b.GEN.19.6.1">Iqqab-du Lot dat ahan ihar-t-idu dəffər-əs.</s>
     </seg>
     <seg type="verse" id="b.GEN.19.7">
      <s id="b.GEN.19.7.1">Təzzar iṇṇ-asan: «Kala, kala, imidawan-in, ad-wər-tagim ark-əmazal di.</s>
     </seg>
     <seg type="verse" id="b.GEN.19.8">
      <s id="b.GEN.19.8.1">Ələɣ šibararen ṣanatat wər nəzday meddan, a-dawan-tanat-akfa, tagim-asnat a wa taram.</s>
      <s id="b.GEN.19.8.2">Mišan ad wər təɣšədam arat i meddan a da, imagaran-in a əṃosan, əhan taɣlift-in.»</s>
     </seg>
     <seg type="verse" id="b.GEN.19.9">
      <s id="b.GEN.19.9.1">«Əg̣məd a di! əjjəwwaban-as.</s>
      <s id="b.GEN.19.9.2">Kay iṃan-nak amagar a təṃosa, tarəɣ a-dana-taga əššəriɣa daɣ akal-nana.</s>
      <s id="b.GEN.19.9.3">Ad-ak-nagu aššar ogaran wa dasan-za-nagu!»</s>
      <s id="b.GEN.19.9.4">Əbdaɣan-in Lot əs təɣurad əhozan-du imi n ahan fəl a-tt-arzin.</s>
     </seg>
     <seg type="verse" id="b.GEN.19.10">
      <s id="b.GEN.19.10.1">Assaɣa di ad obəzan meddan ann əššin, Lot, əgan-t-id daɣ aṃṃas n ahan təzzar əlasan-tu təməhirt.</s>
     </seg>
     <seg type="verse" id="b.GEN.19.11">
      <s id="b.GEN.19.11.1">S ig'a wen meddan win əllanen dat ahan əwatan-tan əs taḍḍarɣalt win maḍrornen əd win waššarnen, haras orn-asan ad əṣṣənan dad illa əmi n ahan.</s>
      <s id="b.GEN.19.11.2">Əṇṇan meddan ann əššin i Lot: «Awak əllan-tu marwan-nak da?</s>
      <s id="b.GEN.19.11.3">Əḍaggal, bararan, šibararen, madeɣ imarwan a əqqalan, əkkəs-tan daɣ əɣrəm a, fəlas ahluk a tu-za-nagu.</s>
      <s id="b.GEN.19.11.4">Šiɣəttas-net aggotnen oṣanat-in Əməli, issokanaq-q-idu a-tu-nəhlək.»</s>
     </seg>
     <seg type="verse" id="b.GEN.19.14">
      <s id="b.GEN.19.14.1">Lot deɣ ikka iḍulan-net imal-asan: «Tarmad!</s>
      <s id="b.GEN.19.14.2">Əg̣mədat edagg a da fəlas Əməli ad-ihlək aɣrəm a da.»</s>
      <s id="b.GEN.19.14.3">Mišan əɣilan as addal a itag.</s>
     </seg>
     <seg type="verse" id="b.GEN.19.15">
      <s id="b.GEN.19.15.1">Ɣur təɣəttawt n azaɣan, əḍgazan angalosan Lot fəl ad-aglu: «Əbəz tarrayt! əṇṇan-as.</s>
      <s id="b.GEN.19.15.2">Ədkəl taɣur-ək əd təbararen-nak an ṣanatat, amər wər iga a di a-kawan-əg̣mədan ṃan, as irzam əɣrəm aššar-net.»</s>
     </seg>
     <seg type="verse" id="b.GEN.19.16">
      <s id="b.GEN.19.16.1">As ənayan meddan as Lot ih-ay sandad, əbazan-tu s əfus ənta əd taɣur-əs əd təbararen-net an ṣanatat əkkasan-tu daɣ əɣrəm, fəlas Əməli a das ihanatten.</s>
     </seg>
     <seg type="verse" id="b.GEN.19.17">
      <s id="b.GEN.19.17.1">As tan əkkasan daɣ əɣrəm iṇṇa iyyan daɣ-san i Lot: «Daggag fəl ad-tassafsa təmməddurt-nak, a du wər təṣwəḍa dəffər-ək, ad wər təsəlluleɣ iṃan-nak daɣ aṃadal a da, ḍaggag s ədɣaɣ made təhləka.»</s>
     </seg>
     <seg type="verse" id="b.GEN.19.18">
      <s id="b.GEN.19.18.1">Ijjəwwab Lot: «Kala, kala, məšš-i, ad wər təgməya daɣ əkli-nnak a di!</s>
     </seg>
     <seg type="verse" id="b.GEN.19.19">
      <s id="b.GEN.19.19.1">Əṣṣanaɣ as əgrawa arraxmat aṃaran təhəkkawt zəwwərat as di-tog̣aza iṇfas-in.</s>
      <s id="b.GEN.19.19.2">Mišan nak wər əfrega azzal har ədɣaɣ dat ad-i-d-awəḍ albas, təzzar ib-i.</s>
     </seg>
     <seg type="verse" id="b.GEN.19.20">
      <s id="b.GEN.19.20.1">Təhaṇṇaya a wen ən təɣrəmt ten ?</s>
      <s id="b.GEN.19.20.2">Təkna ihəz fəl ad-azəla har den.</s>
      <s id="b.GEN.19.20.3">Taɣrəmt ənḍərrat a təṃos, ayy-i a daɣ-as əlɣəsa fəl a daɣ-as əgrəwa efsan ən təməddurt-in.»</s>
     </seg>
     <seg type="verse" id="b.GEN.19.21">
      <s id="b.GEN.19.21.1">«Ənta di da, iṇṇ-as, ardeɣ-ak tolas s ad wər igrew arat waliyyan taɣrəmt ta as təganna.</s>
     </seg>
     <seg type="verse" id="b.GEN.19.22">
      <s id="b.GEN.19.22.1">Aglu tarmad, əlɣəs, fəlas wər əfrega igi n arat iket wər teweda.»</s>
      <s id="b.GEN.19.22.2">(Təmməḍrəyt ən təɣrəmt ta ənta a fəlas itawagga eṣəm Tsohar)</s>
     </seg>
     <seg type="verse" id="b.GEN.19.23">
      <s id="b.GEN.19.23.1">Təfuk tətag̣azzay as din-ewad Lot Tsohar.</s>
     </seg>
     <seg type="verse" id="b.GEN.19.24">
      <s id="b.GEN.19.24.1">Assaɣa wen da a dd-issərtak Əməli əlkəbrit ibilaglagan daɣ jənnawan fəl Sədom əd Gamora.</s>
     </seg>
     <seg type="verse" id="b.GEN.19.25">
      <s id="b.GEN.19.25.1">Issəba tamayyamayt ən ɣərman win əd tatawla ket-net əd win tan əzdaɣnen d annabatan n aṃadal.</s>
     </seg>
     <seg type="verse" id="b.GEN.19.26">
      <s id="b.GEN.19.26.1">Tanṭut ən Lot a din təṣwadat dəffər-əs təqqal əwelwel n əsaləɣ.</s>
     </seg>
     <seg type="verse" id="b.GEN.19.27">
      <s id="b.GEN.19.27.1">Ibrahim inzay ṭufat s adag wa daɣ d-iqqal dəffər Əməli as dər-əs imməgrad.</s>
     </seg>
     <seg type="verse" id="b.GEN.19.28">
      <s id="b.GEN.19.28.1">Iṣwad daɣ anamod ən Sədom əd Gamora əd tatawla kul, ihaṇṇay əhu itag̣azzay daɣ aṃadal olan d eqqad zəwwəran.</s>
     </seg>
     <seg type="verse" id="b.GEN.19.29">
      <s id="b.GEN.19.29.1">Assaɣa wa d-ihlak Əməli iɣərman əd tatawla win as kala tan təha təməɣsurt ən Lot, ikta-ddu Məššina Ibrahim təzzar issəfsa Lot daɣ əlmihlak.</s>
     </seg>
     <seg type="verse" id="b.GEN.19.30">
      <s id="b.GEN.19.30.1">Lot iggəlat daɣ Tsohar iɣsar daɣ ədɣaɣ, ənta əd təbararen-net, id fəlas təh-ay ṭasa daɣ Tsohar.</s>
      <s id="b.GEN.19.30.2">Izdaɣ əɣəɣi ənta əd təbararen-net an ṣanatat.</s>
     </seg>
     <seg type="verse" id="b.GEN.19.31">
      <s id="b.GEN.19.31.1">Təṇṇa ta waššarat i ta ənḍərrat: «Abba-nnana iwaššaran, amaran wər t-əllen meddan daɣ əhazi əngəm akkin-ana-du, a wa itawaggan daɣ əddənet kul.</s>
     </seg>
     <seg type="verse" id="b.GEN.19.32">
      <s id="b.GEN.19.32.1">Ayaw ad-naššašu abba-nnana esmad, a dər-əs nənəməṇsu fəl a-tu-nakfu əzzurriya.»</s>
     </seg>
     <seg type="verse" id="b.GEN.19.33">
      <s id="b.GEN.19.33.1">Təzzar əššəšwanat abba-nnasnat esmad ahad wədi, tənamaṇsa dər-əs ta waššarat wər ila iggi y asarod-net wala taṇakra-nnet.</s>
     </seg>
     <seg type="verse" id="b.GEN.19.34">
      <s id="b.GEN.19.34.1">As ṭufat təṇṇa i tamaḍrayt-net: «Əssirtaya iṃan-nin d abba-nin əṇdod, šašwanaq-qu esmad tolas ahad a tənəməṇsa dər-əs kam da fəl a-tu-nakfu əzzurriya.»</s>
     </seg>
     <seg type="verse" id="b.GEN.19.35">
      <s id="b.GEN.19.35.1">Ahad wədi ənta da sammaswadnat abba-nnasnat tolas tənamaṇsa dər-əs ta n tamaḍrayt, daɣ-as wər ila iggi y asarod-net wala taṇakra-nnet.</s>
     </seg>
     <seg type="verse" id="b.GEN.19.36">
      <s id="b.GEN.19.36.1">Əmmək wa da as əganat təbararen ən Lot šidusen əs ši-ssanat.</s>
     </seg>
     <seg type="verse" id="b.GEN.19.37">
      <s id="b.GEN.19.37.1">Ta waššarat təgraw barar təg-as eṣəm Mohab, ənta a dd-əg̣madan Kəl Mohab win n azala.</s>
     </seg>
     <seg type="verse" id="b.GEN.19.38">
      <s id="b.GEN.19.38.1">Ta ənḍərrat ənta da təgraw barar təg-as eṣəm Ben-Hammi, ənta a dd-əg̣madan Kəl Hammon win n azala.</s>
     </seg>
    </div>
    <div type="chapter" id="b.GEN.20">
     <seg type="verse" id="b.GEN.20.2">
      <s id="b.GEN.20.2.1">Ibrahim igannu əs tənṭut-net Sarata: «tamaḍraytt-in a wa.»</s>
      <s id="b.GEN.20.2.2">Abimelek əmənokal ən Gərar isassaway-du Sarata.</s>
     </seg>
     <seg type="verse" id="b.GEN.20.3">
      <s id="b.GEN.20.3.1">Ahad di da daɣ tərgət inafalal Məššina y Abimelek, iṇṇ-as: «A kay iba fəl əddəlil ən tənṭut ta du-təsassawaya fəlas təzlaf.»</s>
     </seg>
     <seg type="verse" id="b.GEN.20.4">
      <s id="b.GEN.20.4.1">Abimelek a tat wər nəḍes harwa iṇṇa: «Əməli-nin, nak əd tamattay-nin ad-ana-təhləka da nəɣdal?</s>
     </seg>
     <seg type="verse" id="b.GEN.20.5">
      <s id="b.GEN.20.5.1">Awak təṇṇa a d-i wər iga tamaḍrayt-net a təṃos?</s>
      <s id="b.GEN.20.5.2">Ənta iṃan-net tanṭut təṇṇ-i amaqqar-net a iṃos.</s>
      <s id="b.GEN.20.5.3">A di da fəl əgeɣ a di s əwəl iddinan əd fassan zaddognen.»</s>
     </seg>
     <seg type="verse" id="b.GEN.20.6">
      <s id="b.GEN.20.6.1">Ijjəwwab-as Məššina daɣ tərgət: «Əṣṣanaɣ iṃan-in as s əwəl iddinan ad təgeɣ a di, a di da fəlas arəɣ a kay ag̣əza daɣ abakkad,taqqama da wər tat-təḍesa.</s>
     </seg>
     <seg type="verse" id="b.GEN.20.7">
      <s id="b.GEN.20.7.1">Suɣəl tanṭut n aləs di əmərədda!</s>
      <s id="b.GEN.20.7.2">Ənnəbi a iṃos, amaran a dak aṇsəy Məššina fəl ad-təddəra.</s>
      <s id="b.GEN.20.7.3">As tat wər təssoɣala əṣṣən as illikan as a kay iba, kay d aytedan-nak.»</s>
     </seg>
     <seg type="verse" id="b.GEN.20.8">
      <s id="b.GEN.20.8.1">Ɣur taṇakra-nnet tənzayat, isassaɣra-ddu Abimelek aytedan-net ig-asan isalan kul.</s>
      <s id="b.GEN.20.8.2">Aytedan təggaz-tan ṭasa zəwwərət.</s>
     </seg>
     <seg type="verse" id="b.GEN.20.9">
      <s id="b.GEN.20.9.1">Təzzar iɣra-ddu Abimelek Ibrahim iṇṇ-as: «Ma dana-təgeɣ da?</s>
      <s id="b.GEN.20.9.2">Ma dak-əɣšada as dana-təge, nak əd taɣmar-in, daɣ ədmaran n abakkad igan təzzəwwərt a da?</s>
      <s id="b.GEN.20.9.3">Təgəɣ-i əmazal da wər nətəwəggu.»</s>
     </seg>
     <seg type="verse" id="b.GEN.20.10">
      <s id="b.GEN.20.10.1">Iṇṇ-as tolas: «Ma tənnəye daɣ igi n əmazal a ?»</s>
     </seg>
     <seg type="verse" id="b.GEN.20.11">
      <s id="b.GEN.20.11.1">Ijjəwwab-as Ibrahim: «Aɣila wala aššak daɣ-as wər t-illa i iksudan Məššina daɣ akal a da, amaran təwənɣa fəl əddəlil ən tənṭutt-in.</s>
     </seg>
     <seg type="verse" id="b.GEN.20.12">
      <s id="b.GEN.20.12.1">Mišan tidət as tamaḍraytt-in: elles n abba-nin mišan wər tat-terew anna-nin, təqqal tanṭutt-in.</s>
     </seg>
     <seg type="verse" id="b.GEN.20.13">
      <s id="b.GEN.20.13.1">Assaɣa wa di-d-išaššakal Məššina daɣ akal n abba-nin, əṇṇeɣ i tənṭutt-in:" Ag-i tara-nin a: edag noṣa taṇṇa nak amaqqar-nam a əṃosa."»</s>
     </seg>
     <seg type="verse" id="b.GEN.20.14">
      <s id="b.GEN.20.14.1">Idkal Abimelek ayfəd əd wəlli əd šitan d eklan əd taklaten, ikf-en y Ibrahim as t-in-issoɣal tanṭut-net Sarata.</s>
     </seg>
     <seg type="verse" id="b.GEN.20.15">
      <s id="b.GEN.20.15.1">Iṇṇ-as: «Akal-in innolam-ak.</s>
      <s id="b.GEN.20.15.2">Əɣsər daɣ-as daɣ adag wa əran ṃan-nak.»</s>
     </seg>
     <seg type="verse" id="b.GEN.20.16">
      <s id="b.GEN.20.16.1">Amaran iṇṇa i Sarata: «Təhaṇṇaya!</s>
      <s id="b.GEN.20.16.2">Əkfeɣ agim ən tafelt n əzrəf amaqqar-nam: iṃos a wen təgiyya dat aytedan-nam kul n as wər təle lahan daɣ batu a da.»</s>
      <s id="b.GEN.20.16.3">Fəl əddəlil n a wa igrawan Sarata, tanṭut n Ibrahim, Əməli isaggagra šiḍoden n ahan n Abimelek.</s>
      <s id="b.GEN.20.16.4">Oṇsay Ibrahim Məššina, amaran iqbal Məššina maṇsay-nnet, izzozay Abimelek, tanṭut-net əd taklaten-net, əfragnat ad-ələsnat agaraw ən bararan.</s>
     </seg>
    </div>
    <div type="chapter" id="b.GEN.21">
     <seg type="verse" id="b.GEN.21.3">
      <s id="b.GEN.21.3.1">Ig'Ibrahim i rur-es wa igraw əd Sarata da eṣəm Isxaq.</s>
     </seg>
     <seg type="verse" id="b.GEN.21.4">
      <s id="b.GEN.21.4.1">Isammaṇkad-tu əzəl wa d-iga əṭṭam aḍan əd təhut, təməwit t'as t'omar Məššina.</s>
     </seg>
     <seg type="verse" id="b.GEN.21.5">
      <s id="b.GEN.21.5.1">Iga Ibrahim ɣur təhut n Isxaq temeḍay n awatay.</s>
     </seg>
     <seg type="verse" id="b.GEN.21.6">
      <s id="b.GEN.21.6.1">Təṇṇa Sarata: «Məššina isisag-i taḍaza ən tədəwit.</s>
      <s id="b.GEN.21.6.2">Aytedan kul win əslanen Isxaq ad-agin taḍaza ta əgeɣ.»</s>
     </seg>
     <seg type="verse" id="b.GEN.21.7">
      <s id="b.GEN.21.7.1">Təlas təṇṇa: «Ma iṃos wa z-issuḍəfan Ibrahim as Sarata ilkam daɣ-as əsəṇkəs ən bararan?</s>
      <s id="b.GEN.21.7.2">Ənta əkfeq-qu barar daɣ tušaray-nnet.»</s>
     </seg>
     <seg type="verse" id="b.GEN.21.8">
      <s id="b.GEN.21.8.1">Idwal barar.</s>
      <s id="b.GEN.21.8.2">Əzəl w'ad təmməzay Sarata d əsəṇkəs-net ig'Ibrahim ṣaksas zəwwəran ən tədəwit.</s>
     </seg>
     <seg type="verse" id="b.GEN.21.9">
      <s id="b.GEN.21.9.1">Tənay Sarata barar ən wələt Maṣar ta təgat Hajara, wa təla d Ibrahim, itajab daɣ barar-net Isxaq.</s>
     </seg>
     <seg type="verse" id="b.GEN.21.10">
      <s id="b.GEN.21.10.1">Təṇṇa y Ibrahim: «Əstəɣ taklit a da ənta əd rur-es.</s>
      <s id="b.GEN.21.10.2">Wa da, wər z-inəməkusət əd barar-in Isxaq»</s>
     </seg>
     <seg type="verse" id="b.GEN.21.11">
      <s id="b.GEN.21.11.1">Awalan win əkman Ibrahim wəllen fəlas Ismaɣil ənta da rur-es.</s>
     </seg>
     <seg type="verse" id="b.GEN.21.12">
      <s id="b.GEN.21.12.1">Mišan iṇṇ-as Məššina: «A-kay-wər-takmu batu ən barar əd tawahayt-nak.</s>
      <s id="b.GEN.21.12.2">Ardu s igi n a w'as dak təṇṇa Sarata.</s>
      <s id="b.GEN.21.12.3">Id fəlas aganna wa n Isxaq a daɣ z-agu əzzurriya-nnak.</s>
     </seg>
     <seg type="verse" id="b.GEN.21.13">
      <s id="b.GEN.21.13.1">Amaran barar wa n tawahayt ad-iqqəl amaraw ən tamattay iyyat, id ənta da rur-ek.»</s>
     </seg>
     <seg type="verse" id="b.GEN.21.14">
      <s id="b.GEN.21.14.1">Aɣóra ṭufat inzay Ibrahim daɣ adakal ən təgəlla d əṇwar iḍnayan aṃan, ikf-en i Hajara, issəwar-tan əzir-net, ikf-et barar, issəgl-et.</s>
      <s id="b.GEN.21.14.2">Təgla, teway əd taṇeray ən Ber-Šeba, təxrak.</s>
     </seg>
     <seg type="verse" id="b.GEN.21.15">
      <s id="b.GEN.21.15.1">As əɣradan aṃan daɣ əṇwar, toyya-ddu rur-es daw təfsəq.</s>
     </seg>
     <seg type="verse" id="b.GEN.21.16">
      <s id="b.GEN.21.16.1">Təzzar təkk-as əḍḍəkud ən taggor təqqim fəl-as təṇṇa: «Wər areɣ ad haṇṇaya barar-in itiba-tu.»</s>
      <s id="b.GEN.21.16.2">Təqqim-in sen da ad təhallu.</s>
     </seg>
     <seg type="verse" id="b.GEN.21.17">
      <s id="b.GEN.21.17.1">Məššina isla i tala ən barar təzzar iɣra-ddu Angalos ən Məššina daɣ jənnawan Hajara iṣṣəstan-tat: «Ma kam igrawan, Hajara?</s>
      <s id="b.GEN.21.17.2">Ad wər tərməɣa.</s>
      <s id="b.GEN.21.17.3">Məššina isla i barar ihallu daɣ adag wa daq-q in toyye.</s>
     </seg>
     <seg type="verse" id="b.GEN.21.18">
      <s id="b.GEN.21.18.1">Əbdəd!</s>
      <s id="b.GEN.21.18.2">Ədkəl barar-nam, əṣṣən daɣ-as, id ad-t-aga əmaraw ən tamattay tagget.</s>
     </seg>
     <seg type="verse" id="b.GEN.21.19">
      <s id="b.GEN.21.19.1">Olam Məššina šiṭṭawen ən Hajara təzzar togg'aṇu.</s>
      <s id="b.GEN.21.19.2">Təgla təḍnay aṇwar təššəšwa barar-net.</s>
      <s id="b.GEN.21.19.3">Daɣ təɣlift ən Məššina idwal barar, iqqal ənaṇḍab ən təganzay isaḍasan.</s>
      <s id="b.GEN.21.19.4">Iɣsar daɣ taṇeray ən Faran.</s>
      <s id="b.GEN.21.19.5">Təzzəzlaf-tu ṃa-s wələt Maṣar.</s>
     </seg>
     <seg type="verse" id="b.GEN.21.22">
      <s id="b.GEN.21.22.1">Daɣ azzaman win di Abimelek oṣa-ddu Ibrahim, iddew əd Fikol əmənokal ən nammagaran-net.</s>
      <s id="b.GEN.21.22.2">Iṇṇa Abimelek y Ibrahim: «Məššina og̣az kay daɣ a wa tətagga kul.</s>
     </seg>
     <seg type="verse" id="b.GEN.21.23">
      <s id="b.GEN.21.23.1">Əmərədda əhəḍ-i əs Məššina as wər di-za-takkaddala nak wala bararan-in wala əzzurriya-nnin.</s>
      <s id="b.GEN.21.23.2">Əmmək w'as dak-əmmozala s əlləllu, mazal-i sər-əs, nak d akal a daɣ təɣsara.»</s>
     </seg>
     <seg type="verse" id="b.GEN.21.24">
      <s id="b.GEN.21.24.1">«Əhaḍa sər-əs» iṇṇa Ibrahim.</s>
     </seg>
     <seg type="verse" id="b.GEN.21.25">
      <s id="b.GEN.21.25.1">Mišan išaššawad Ibrahim Abimelek təṇṇa ta təgat daɣ batu n aṇu wa əgdalan eklan-net.</s>
     </seg>
     <seg type="verse" id="b.GEN.21.26">
      <s id="b.GEN.21.26.1">Ijjəwwab-as Abimelek: «Wər əṣṣena wa igan a di.</s>
      <s id="b.GEN.21.26.2">Kay iṃan-nak wər di-təṇṇeɣ araṭ, amaran wər əsleɣ i sər-əs immigradan har azalada.»</s>
     </seg>
     <seg type="verse" id="b.GEN.21.27">
      <s id="b.GEN.21.27.1">Idkal Ibrahim eharay wa ənḍərran əd šitan ikf-en y Abimelek, əsammarkaṣan taṣṣaq gar-essan.</s>
     </seg>
     <seg type="verse" id="b.GEN.21.28">
      <s id="b.GEN.21.28.1">Iṣkat Ibrahim šibəgag əṣṣayat daɣ aharay-nnet.</s>
     </seg>
     <seg type="verse" id="b.GEN.21.29">
      <s id="b.GEN.21.29.1">«Ma fəl ənṣanat, iṇṇ-as Abimelek, əṣṣayat təbəgag šin təṣkata da?»</s>
     </seg>
     <seg type="verse" id="b.GEN.21.30">
      <s id="b.GEN.21.30.1">«Əṣṣayat təbəgag a da a tanat təqbəla əg̣mədnat-in əfuṣ-in, əṃosnat təgəyya n as nak a iɣazan aṇu a da.»</s>
     </seg>
     <seg type="verse" id="b.GEN.21.31">
      <s id="b.GEN.21.31.1">A di da a fəl ig'adagg a da eṣəm Ber-Šeba: anu wa fəl əhaḍan ket-nasan.</s>
     </seg>
     <seg type="verse" id="b.GEN.21.32">
      <s id="b.GEN.21.32.1">Dəffər as saṃṃarkasan taṣṣaq daɣ Ber-Šeba iqqal Abimelek akal ən Kəl Filist, ənta əd Fikol wa n əmənokal ən nammagaran-net.</s>
     </seg>
     <seg type="verse" id="b.GEN.21.33">
      <s id="b.GEN.21.33.1">Ibrahim iṇbal ašək igan eṣəm ešel daɣ Ber-Šeba, amaran iɣbad Əməli, Məššina Amaɣlol daɣ adag wen.</s>
     </seg>
     <seg type="verse" id="b.GEN.21.34">
      <s id="b.GEN.21.34.1">Igla Ibrahim iɣsar daɣ akal ən Kəl Filist har iga tamert.</s>
     </seg>
    </div>
    <div type="chapter" id="b.GEN.22">
     <seg type="verse" id="b.GEN.22.2">
      <s id="b.GEN.22.2.1">Iṇṇ-as Məššina: «Ədkəl barar-nak Isxaq, barar-nak ann iyyanda təknəɣ tara, takka dər-əs akal ən Moriyya, fəl adɣaɣ a kay z-assakna, amaran tagaɣ-i-tu takutay təkwayat.»</s>
     </seg>
     <seg type="verse" id="b.GEN.22.3">
      <s id="b.GEN.22.3.1">Tufat iga-ddu Ibrahim taṇakra tənzayat, isaffardat eškan, iggəgga ajaḍ-net, əbazan tarrayt ənta əd barar-net Isxaq d əššin daɣ eklan-net.</s>
      <s id="b.GEN.22.3.2">Əkkan edag wa das imal Məššina.</s>
     </seg>
     <seg type="verse" id="b.GEN.22.4">
      <s id="b.GEN.22.4.1">As ṭufatt en ogga edag wa əkkan daɣ əsəṣwəd.</s>
     </seg>
     <seg type="verse" id="b.GEN.22.5">
      <s id="b.GEN.22.5.1">Iṇṇa y eklan: «Ɣamiwat da da tagəzam ajad, nak əd barar ad-nakku afalla ad-nəɣbəd Məššina, nəqqəl-kawan-du da da.»</s>
     </seg>
     <seg type="verse" id="b.GEN.22.6">
      <s id="b.GEN.22.6.1">Issəwar Ibrahim rur-es Isxaq eškan.</s>
      <s id="b.GEN.22.6.2">Ənta iṃan-net eway šiṃakaten əddarnen d əlmoši.</s>
      <s id="b.GEN.22.6.3">Əglan əššin-essan, əddəwan əjiwanken.</s>
     </seg>
     <seg type="verse" id="b.GEN.22.7">
      <s id="b.GEN.22.7.1">Iṇṇa Isxaq y abba-nnet Ibrahim: «Abba-nin!»</s>
      <s id="b.GEN.22.7.2">Ikkəwan-as Ibrahim: «Nak da, barar-in!</s>
      <s id="b.GEN.22.7.3">Ma igan?»</s>
      <s id="b.GEN.22.7.4">Iṇṇ-as Isxaq: «Temsay d eškan da mišan ma təga teɣsay ta n təkutay təkayat?»</s>
     </seg>
     <seg type="verse" id="b.GEN.22.8">
      <s id="b.GEN.22.8.1">Ijjəwwab Ibrahim: «Məššina a du-z-igrəwan teɣsay ta n təkutay təkwayat, barar-in.»</s>
      <s id="b.GEN.22.8.2">Əglan əššin-essan, əddəwan əjiwanken.</s>
     </seg>
     <seg type="verse" id="b.GEN.22.9">
      <s id="b.GEN.22.9.1">As din-oṣan edag wa das imal Məššina, ikras Ibrahim edagg ən təkutay, isammasaṇṣa fall-as eškan, təzzar ikrad Isxaq barar-net issəwar-tu edagg ən təkutay fəl əfalla n eškan.</s>
     </seg>
     <seg type="verse" id="b.GEN.22.10">
      <s id="b.GEN.22.10.1">Izzal Ibrahim əfus-net idkal-du əlmoši fəl ad igzəm rur-es.</s>
     </seg>
     <seg type="verse" id="b.GEN.22.11">
      <s id="b.GEN.22.11.1">Mišan Angalos n Əməli iɣr-ay daɣ jənnawan, iṇṇ-as: «Ibrahim!</s>
      <s id="b.GEN.22.11.2">Ibrahim!»</s>
      <s id="b.GEN.22.11.3">Ikkəwan-as: «Nak da!»</s>
     </seg>
     <seg type="verse" id="b.GEN.22.12">
      <s id="b.GEN.22.12.1">Iṇṇa tolas: «Ad-wər-təzzəla əfus nak əs barar!</s>
      <s id="b.GEN.22.12.2">A-das-wər-təɣšəda arat!</s>
      <s id="b.GEN.22.12.3">Id əmərədda əṣṣanaɣ as təksudaɣ Məššina.</s>
      <s id="b.GEN.22.12.4">Wər di təgdela barar-nak ann iyyanda.»</s>
     </seg>
     <seg type="verse" id="b.GEN.22.13">
      <s id="b.GEN.22.13.1">Idkal Ibrahim aṣawad-net ogga ajaɣol iyyan daɣ təfəṣṣaɣ itiwaṭṭaf s əṣkawan.</s>
      <s id="b.GEN.22.13.2">Təzzar ikk-ay Ibrahim ibaz-t-iddu, ig-ay takutay təkwayat daɣ adagg ən barar-net.</s>
     </seg>
     <seg type="verse" id="b.GEN.22.14">
      <s id="b.GEN.22.14.1">Ig'Ibrahim y adagg en den eṣəm: «Məššina a du-z-igrəwan.»</s>
      <s id="b.GEN.22.14.2">A di da fəl itawaṇṇu azala: «Fəl adɣaɣ wa n Məššina, a-dd-itəwəgrəw.»</s>
     </seg>
     <seg type="verse" id="b.GEN.22.15">
      <s id="b.GEN.22.15.1">Angalos n Əməli ilas-du teɣaray n Ibrahim daɣ jənnawan,</s>
     </seg>
     <seg type="verse" id="b.GEN.22.16">
      <s id="b.GEN.22.16.1">iṇṇ-as: «Məššina iṇṇa: " Id zama təgeɣ a wa: as wər təgdela barar-nak, ann iyyanda,</s>
     </seg>
     <seg type="verse" id="b.GEN.22.17">
      <s id="b.GEN.22.17.1">illikan as a fall-ak aga albaraka əs tidət tolas əssəgətaɣ əzzurriya-nnak, šilat n eṭran ən jənnawan madeɣ aṃadal daɣ ṭama n agarew, amaran əzzurriya-nnak ad-arnu imagzaran-net.</s>
     </seg>
     <seg type="verse" id="b.GEN.22.18">
      <s id="b.GEN.22.18.1">Šimattiwen n əddənet kul ad-əgrəwnat albaraka fəl udəm n əzzurriya-nnak fəlas takawent a di təge."»</s>
     </seg>
     <seg type="verse" id="b.GEN.22.19">
      <s id="b.GEN.22.19.1">Iqqal Ibrahim eklan-net, əṇkaran-du, əddewan əs Ber-Šeba.</s>
      <s id="b.GEN.22.19.2">Igla iɣsar Ibrahim daɣ Ber-Šeba.</s>
     </seg>
     <seg type="verse" id="b.GEN.22.20">
      <s id="b.GEN.22.20.1">Dəffər aratan win den, oṣan-du salan Ibrahim n as: «Milka ənta da təla bararan əd Naxor amaḍray-nnak.</s>
     </seg>
     <seg type="verse" id="b.GEN.22.21">
      <s id="b.GEN.22.21.1">Uts aɣafadday-nnet, Buz amaḍray-nnet, Kəmuhel ši-s n Aram,</s>
     </seg>
     <seg type="verse" id="b.GEN.22.22">
      <s id="b.GEN.22.22.1">Kesed, Xazo, Fildaš, Yidlaf əd Bətuhel.»</s>
     </seg>
     <seg type="verse" id="b.GEN.22.23">
      <s id="b.GEN.22.23.1">Bətuhel ši-s ən Raqqiyetu.</s>
      <s id="b.GEN.22.23.2">Əntanay da da bararan ann əṭṭam ən Milka təgraw əd Naxor, amaḍray n Ibrahim.</s>
     </seg>
     <seg type="verse" id="b.GEN.22.24">
      <s id="b.GEN.22.24.1">Takna-nnet təgat eṣəm Rəhuma, təgraw dər-əs ənta da bararan: Tebax, Gaxam, Taxaš əd Mahaka.</s>
     </seg>
    </div>
    <div type="chapter" id="b.GEN.23">
     <seg type="verse" id="b.GEN.23.2">
      <s id="b.GEN.23.2.1">Aba-tat daɣ Kiryat-Arba, azala Xebron, daɣ akal ən Kanan.</s>
      <s id="b.GEN.23.2.2">Iggaz Ibrahim təfiyyawt ən Sarata, ihallu.</s>
     </seg>
     <seg type="verse" id="b.GEN.23.3">
      <s id="b.GEN.23.3.1">Təzzar ig̣mad edag wa təha alzanazat ən tənṭut-net, igla iššewal i Kəl Xet.</s>
     </seg>
     <seg type="verse" id="b.GEN.23.4">
      <s id="b.GEN.23.4.1">«Əgeɣ təməddurt n amagar n əburar gar-ewwan, əgrəwat-i edagg ən zəkwan daɣ akal-nawan a daɣ əṇbala tanṭut-in.»</s>
     </seg>
     <seg type="verse" id="b.GEN.23.5">
      <s id="b.GEN.23.5.1">Əjjəwwaban-as Kəl Xet:</s>
     </seg>
     <seg type="verse" id="b.GEN.23.6">
      <s id="b.GEN.23.6.1">«Səsəm-ana, məšš-ikkana, təṃosa məššis n albaraka ən Məššina daɣ gar-ena, əṇbəl alzanazat ən tənṭut-nak daɣ adagg ən təṣəska-nnana wa n təfrənt, wər dana-iha i dak-igdalan edagg ən təṣəska-nnet y ad-təṇbəla alzanazat ən tənṭut-nak.»</s>
     </seg>
     <seg type="verse" id="b.GEN.23.7">
      <s id="b.GEN.23.7.1">Iṇkar Ibrahim issəjad dat-san.</s>
     </seg>
     <seg type="verse" id="b.GEN.23.8">
      <s id="b.GEN.23.8.1">Amaran iššewal-asan ənta da: «Azzama tardam s ad-əṇbəla alzanazat ən təntutt-in təzzar əkkəsaq-qat dat šiṭṭawen-nin, wədi ṣəsəmat-i, taṇsəyam-i Efron, rur-es ən Tsoxar,</s>
     </seg>
     <seg type="verse" id="b.GEN.23.9">
      <s id="b.GEN.23.9.1">ad-i-azzanzu əɣəɣi ən Makfəla, iṃosan təla-nnet daɣ ṭaṃa ən tawagost-net.</s>
      <s id="b.GEN.23.9.2">Ad-i-tt-azzanzu əket-net daɣ əzrəf, fəl ad-iqqəl təla-nin gar-ewwan.</s>
     </seg>
     <seg type="verse" id="b.GEN.23.10">
      <s id="b.GEN.23.10.1">As ig'a wen illa gar-essan Efron, ijjəwwab y Ibrahim dat Kəl Xet win d-oṣanen imi n əɣrəm:</s>
     </seg>
     <seg type="verse" id="b.GEN.23.11">
      <s id="b.GEN.23.11.1">«Kala kala, məšš-i, ṣəsəm-i!</s>
      <s id="b.GEN.23.11.2">Əkfeq-qay tawagost, əkfeq-qay əɣəɣi wa tat ihan.</s>
      <s id="b.GEN.23.11.3">Əkfeɣ-ak-kan dat šiṭṭawen ən tamattay-nin: əṇbəl alzanazat ən tənṭut-nak.»</s>
     </seg>
     <seg type="verse" id="b.GEN.23.12">
      <s id="b.GEN.23.12.1">Issəjad Ibrahim dat Kəl Xet.</s>
     </seg>
     <seg type="verse" id="b.GEN.23.13">
      <s id="b.GEN.23.13.1">Iššewal tolas y Efron dat kəl akal: «Səsəm-i oṇsayaq-qay!</s>
      <s id="b.GEN.23.13.2">A-kay-akfa əlqimat ən tawagost, əqbəl-i-tu, a daɣ-as əṇbəla alzanazat ən tənṭutt-in.»</s>
     </seg>
     <seg type="verse" id="b.GEN.23.14">
      <s id="b.GEN.23.14.1">Ijjəwwab Efron y Ibrahim, iṇṇ-as:</s>
     </seg>
     <seg type="verse" id="b.GEN.23.15">
      <s id="b.GEN.23.15.1">«Səsəm-i məšš-i!</s>
      <s id="b.GEN.23.15.2">Aṃadal n əkkozat təṃad ən tafelt n əzrəf ma z-iqqəl gar-i dər-ək?</s>
      <s id="b.GEN.23.15.3">Əṇbəl alzanazat ən tənṭut-nak.»</s>
     </seg>
     <seg type="verse" id="b.GEN.23.16">
      <s id="b.GEN.23.16.1">Igra Ibrahim, irda, ikat azrəf w'as iṇṇa Efron dat šiṭṭawen ən Kəl Xet əkkozat təṃad ən tamma n əzrəf wa šəšɣalan mazanzan.</s>
     </seg>
     <seg type="verse" id="b.GEN.23.17">
      <s id="b.GEN.23.17.1">Təqqal tawagost n Efron daɣ Makfela dagma ən Mamre, d əɣəɣi d eškan kul win əhanen tawagost əd win n iyyakatan-net,</s>
     </seg>
     <seg type="verse" id="b.GEN.23.18">
      <s id="b.GEN.23.18.1">təla n Ibrahim dat šiṭtawen ən Kəl Xet win d-oṣanen imi n əɣrəm.</s>
     </seg>
     <seg type="verse" id="b.GEN.23.19">
      <s id="b.GEN.23.19.1">Təzzar iṇbal Ibrahim Sarata, tanṭut-net, daɣ əɣəɣi ən tawagost ta n Makfela dagma ən Mamre, iṃosan Xebron, daɣ akal ən Kanan.</s>
     </seg>
     <seg type="verse" id="b.GEN.23.20">
      <s id="b.GEN.23.20.1">Tawagost d əɣəɣi wa tat-ihan əqqalan təla n Ibrahim, təggaz-t-id əs Kəl Xet, a-tat-agu edagg ən zəkwan ən nəṃṃəttan-net.</s>
     </seg>
    </div>
    <div type="chapter" id="b.GEN.24">
     <seg type="verse" id="b.GEN.24.2">
      <s id="b.GEN.24.2.1">Əzəl iyyan iṇṇa Ibrahim y əkli-nnet wa n asahaw-net, wa inəṭṭafan əd təla-nnet kul: «Ag'əfus nak daw taɣma-nin,</s>
     </seg>
     <seg type="verse" id="b.GEN.24.3">
      <s id="b.GEN.24.3.1">amaran təhədaɣ-i s Əməli, Məššina ən jənnawan əd ṃədlan, as du-wər-za-tədkəla i barar-in tanṭut daɣ təbararen ən Kəl Kanan win ɣur əɣsara,</s>
     </seg>
     <seg type="verse" id="b.GEN.24.4">
      <s id="b.GEN.24.4.1">mišan ad-takka akal-in daɣ marwan-in tədkəla-du tanṭut i barar-in Isxaq.»</s>
     </seg>
     <seg type="verse" id="b.GEN.24.5">
      <s id="b.GEN.24.5.1">Ijjəwwab-as əkli: «Mijas tanṭut wər za-tardu s a-di-du-təlkəm əs kallan a da.</s>
      <s id="b.GEN.24.5.2">Awak ad-awəya barar-nak s akal wa du-təg̣mada?»</s>
     </seg>
     <seg type="verse" id="b.GEN.24.6">
      <s id="b.GEN.24.6.1">Iṇṇ-as Ibrahim: «Kaššeday fəl ad-tewaya barar-in s akal en!</s>
     </seg>
     <seg type="verse" id="b.GEN.24.7">
      <s id="b.GEN.24.7.1">Əməli, Məššina wa n jənnawan, a di-du-ikkaṣan daɣ ahan n abba-nin əd marwan-in, iššewal-i təzzar idkal-i arkawal, iṇṇ-i: " Akal a da ad-t-akfa y əzzurriya-nnak", ənta iṃan-net ad-assaglu angalos-net dat-ək, amaran den da a-du-za-tədkəla tanṭut i barar-in.</s>
     </seg>
     <seg type="verse" id="b.GEN.24.8">
      <s id="b.GEN.24.8.1">As tugay tənṭut s a-dak-du-təlkəm təfal-kay təhuday ta d-i təge da.</s>
      <s id="b.GEN.24.8.2">Mišan ad-wər-tawəya barar-in s akal en.»</s>
     </seg>
     <seg type="verse" id="b.GEN.24.9">
      <s id="b.GEN.24.9.1">Iga əkli əfus-net daw taɣma n Ibrahim, məšš-is, ihad as ad-ammazal a w'as das-iṇṇa.</s>
     </seg>
     <seg type="verse" id="b.GEN.24.10">
      <s id="b.GEN.24.10.1">Isannafran-du ṃaraw olaman daɣ ṃənas ən məšš-is, issəwər-tan aratan n Ibrahim win əlanen əlqimat.</s>
      <s id="b.GEN.24.10.2">Iga anamod ən fallatan ən Mesofotami, ikka aɣrəm wa iha ahan ən Naxor, amaḍray n Ibrahim.</s>
     </seg>
     <seg type="verse" id="b.GEN.24.11">
      <s id="b.GEN.24.11.1">Issəgan olaman dagma n aṇu ihan ṭama n əɣrəm, ṭakəst, alwaq wa daɣ du-kattarnat təḍoden.</s>
     </seg>
     <seg type="verse" id="b.GEN.24.12">
      <s id="b.GEN.24.12.1">Iṭṭar s a wa: «Əməli, Məššina ən məšš-i Ibrahim, təṇsaraɣ-i azalada.</s>
      <s id="b.GEN.24.12.2">Səṃṃətəkwəy əlluɣ-nak i məšš-i Ibrahim sa das-taga tara-nnet.</s>
     </seg>
     <seg type="verse" id="b.GEN.24.13">
      <s id="b.GEN.24.13.1">Nak da ɣur šaṭ a amaran šibararen n əɣrəm a-dd-əzrəgnat.</s>
     </seg>
     <seg type="verse" id="b.GEN.24.14">
      <s id="b.GEN.24.14.1">Ad-aṇsəya iyyat daɣ-asnat ad-i-du-takfu ətəkin-net ad-aššwa, as d-i-təṇṇa: " Yay ašəw, amaran ad-əššašwa olaman-nak tolas.", ad-əṣṣənaɣ as ənta a təfrana y əkli-nnak Isxaq.</s>
      <s id="b.GEN.24.14.2">S asaway di ad-əṣṣəna as təsiṃatakwaya əlluɣ-nak i məšš-i.»</s>
     </seg>
     <seg type="verse" id="b.GEN.24.15">
      <s id="b.GEN.24.15.1">Wər iɣred d awal, as ogga Raqqiyetu təzay-du təssiwar ətəkin-net əzir-net, elles ən Bətuhel, rur-es ən Milka əd Naxor, amaḍray n Ibrahim.</s>
     </seg>
     <seg type="verse" id="b.GEN.24.16">
      <s id="b.GEN.24.16.1">Təmawat təgat šihussay šin əqqitasnen, wər təzday meddan.</s>
      <s id="b.GEN.24.16.2">Təraṣ-du šaṭ, təḍnay ətəkin-net, təg̣g̣əzzay.</s>
     </seg>
     <seg type="verse" id="b.GEN.24.17">
      <s id="b.GEN.24.17.1">Ozal əkli issəlkad-as, iṇṇa: «Oṇsayaq-qam ad-i-taššašwa daɣ ətəkin-nam.»</s>
     </seg>
     <seg type="verse" id="b.GEN.24.18">
      <s id="b.GEN.24.18.1">Təṇṇ-as: «Ašəw, məšš-i!»</s>
      <s id="b.GEN.24.18.2">Tərrorad əsəggətti n ətəkin y as ad-ašəw.</s>
     </seg>
     <seg type="verse" id="b.GEN.24.19">
      <s id="b.GEN.24.19.1">As išwa, təṇṇ-as: «Ad-əjjijəla y olaman-nak har ašwin kul.»</s>
     </seg>
     <seg type="verse" id="b.GEN.24.20">
      <s id="b.GEN.24.20.1">Tərrorad tanaɣla n ətəkin-net daɣ əɣlal, tozal təḍnay-t-idu har təššəšwa olaman kul.</s>
     </seg>
     <seg type="verse" id="b.GEN.24.21">
      <s id="b.GEN.24.21.1">A tat-izagaz-du aləs s əməkəyad da, wər iṇṇa arat fəl ad-inəy kud əməli a iṇsaran əšikəl-net wala.</s>
     </seg>
     <seg type="verse" id="b.GEN.24.22">
      <s id="b.GEN.24.22.1">As əšwan olaman, idkal-du aləs təzəbit n urəɣ təgat əzuk n ədinar ig-et daɣ tanjart-net.</s>
      <s id="b.GEN.24.22.2">Idkal-du tolas ilkəzan əššin n urəɣ s akk-iyyan iga ṃaraw dinaran əd ṣəmmos, iqqan-as-tan.</s>
     </seg>
     <seg type="verse" id="b.GEN.24.23">
      <s id="b.GEN.24.23.1">«Ma kam erawan?</s>
      <s id="b.GEN.24.23.2">Are daɣ-am ad-i-tu-təməla.</s>
      <s id="b.GEN.24.23.3">Ill-ay adag daɣ ahan n abba-nnam daɣ ənṣeɣ ahad a nak əd win dər əddewa?»</s>
     </seg>
     <seg type="verse" id="b.GEN.24.24">
      <s id="b.GEN.24.24.1">Təjjəwwab-as: «Nak tabarart ən Bətuhel, rures ən Milka əd Naxor.»</s>
     </seg>
     <seg type="verse" id="b.GEN.24.25">
      <s id="b.GEN.24.25.1">Təṇṇ-as harwa: «Ehan-nana ih-ay əlmmuz d amassaḍon aggen d adag a daɣ tənṣeɣ.»</s>
     </seg>
     <seg type="verse" id="b.GEN.24.26">
      <s id="b.GEN.24.26.1">Issəjad aləs y Əməli, ig̣g̣oday-as.</s>
     </seg>
     <seg type="verse" id="b.GEN.24.27">
      <s id="b.GEN.24.27.1">Iṇṇa: «Əg̣g̣odayaɣ-ak ya Əməli, Məššina ən məšš-i Ibrahim!</s>
      <s id="b.GEN.24.27.2">Təsannafalala harwa əlluɣ əd takawent-nak i məšš-i.</s>
      <s id="b.GEN.24.27.3">Daɣ əšikəl a da, Əməli təzazzalalaɣaɣ-i əs marwan ən məšš-i.»</s>
     </seg>
     <seg type="verse" id="b.GEN.24.28">
      <s id="b.GEN.24.28.1">Tozal tabarart ad-tagu isalan y anna-nnet.</s>
      <s id="b.GEN.24.28.2">Ənta Raqqiyetu təla amaqqar igan eṣəm Laban.</s>
      <s id="b.GEN.24.28.3">As inay təzəbit d əlkəzan daɣ əfus ən tamaḍrayt-net, tolas isallu y awalan ən Raqqiyetu, təgannu: «A wa a di-iṇṇa aləs.»</s>
      <s id="b.GEN.24.28.4">Iqqab-du, ozal, ikka-ddu aləs, ibdad illa ɣur olaman-net dagma ən šaṭ.</s>
     </seg>
     <seg type="verse" id="b.GEN.24.31">
      <s id="b.GEN.24.31.1">Təzzar iṇṇ-as: «Iyyaw məšš-is n albaraka n Əməli, mas din-təmala dəffər ahan?</s>
      <s id="b.GEN.24.31.2">Nak əfradaɣ-ak ehan təggaza, d adag y ṃənas-nak?»</s>
     </seg>
     <seg type="verse" id="b.GEN.24.32">
      <s id="b.GEN.24.32.1">Ewaḍ-du aləs ehan, izazzabbat Laban ilalan fəl olaman, təzzar ikf-en ələmmuz, amaran d aṃan as iššorad aləs iḍaran-net əd ḍaran ən win dər iddew.</s>
     </seg>
     <seg type="verse" id="b.GEN.24.33">
      <s id="b.GEN.24.33.1">Dəffər a wen əkfan-tu teṭṭay.</s>
      <s id="b.GEN.24.33.2">Mišan iṇṇa: «Nak wər z-atša iket wər əmelaɣ arat wa di-d-ewayan.»</s>
      <s id="b.GEN.24.33.3">«Šiwəl!» iṇṇ-as Laban.</s>
     </seg>
     <seg type="verse" id="b.GEN.24.34">
      <s id="b.GEN.24.34.1">Təzzar iṇṇa: «Nak akli n Ibrahim.</s>
     </seg>
     <seg type="verse" id="b.GEN.24.35">
      <s id="b.GEN.24.35.1">Əməli ikfa məšš-i albaraka, iqqal amassehay ikf-ay ayfəḍ əd wəlli əd šitan, d əzrəf d urəɣ, d eklan əd taklaten, əd ṃənas d əzdan.</s>
     </seg>
     <seg type="verse" id="b.GEN.24.36">
      <s id="b.GEN.24.36.1">Sarata tanṭut ən məšš-i, təssaha-ddu barar daɣ tušaray-nnet i məšš-i; təzzar ikf-ay a wa ila kul.</s>
     </seg>
     <seg type="verse" id="b.GEN.24.37">
      <s id="b.GEN.24.37.1">Məšš-i issəhad-i as wər du-z-ədkəla i barar-net tanṭut daɣ təmawaḍen ən Kəl Kanan, daɣ akal wa təha təməɣsurt-net.</s>
     </seg>
     <seg type="verse" id="b.GEN.24.38">
      <s id="b.GEN.24.38.1">Mišan ad-akka ehan n abba-nnet əd marwan-net awəya-du i barar-net tanṭut.</s>
     </seg>
     <seg type="verse" id="b.GEN.24.39">
      <s id="b.GEN.24.39.1">Əṇṇeɣ i məšš-i: Mijas ad-tugəy tənṭut s ad-i-du-təlkəm.»</s>
     </seg>
     <seg type="verse" id="b.GEN.24.40">
      <s id="b.GEN.24.40.1">Ijjəwwab-i: «Əməli dat əjawanke, add-assaglu angalos-net idaw dər-ək.</s>
      <s id="b.GEN.24.40.2">Təzzar iṇsər əšikəl-nak tədkəla-du i barar-in tanṭut ən marwan-in n aɣaywan n abba-nin.</s>
     </seg>
     <seg type="verse" id="b.GEN.24.41">
      <s id="b.GEN.24.41.1">A-kay-təfal təhuday ta di təge as din-toṣeɣ imarwan-in, kud tat-təgrawa wala.»</s>
     </seg>
     <seg type="verse" id="b.GEN.24.42">
      <s id="b.GEN.24.42.1">As d-oṣeɣ dagma ən šaṭ azalada, əgeɣ təwaṭray a da: «Əməli, Məššina ən məšš-i Ibrahim, təṇsaraɣ əšikəl a əgeɣ da.</s>
     </seg>
     <seg type="verse" id="b.GEN.24.43">
      <s id="b.GEN.24.43.1">Əmərədda ad əlle ɣur šaṭ ad aṇsəya təmawat ta du-təzragat a-di-tašašu daɣ ətəkin-net.</s>
     </seg>
     <seg type="verse" id="b.GEN.24.44">
      <s id="b.GEN.24.44.1">As di-təjjəwwab as:" Ašəw! amaran a-dak-əššašwa iṃənas-nak," ad-əṣṣənaɣ as ənta tanṭut ta təfrana i barar ən məšš-i.»</s>
     </seg>
     <seg type="verse" id="b.GEN.24.45">
      <s id="b.GEN.24.45.1">Harwa da wər əɣreda təwaṭray daɣ ṃan-in, as du-təraz Raqqiyetu, təssiwar ətəkin-net əzir-net toṣ-in šaṭ təjjojal.</s>
      <s id="b.GEN.24.45.2">Oṇsayaq-qat: «Šašw-i-du, kud tarḍe.»</s>
     </seg>
     <seg type="verse" id="b.GEN.24.46">
      <s id="b.GEN.24.46.1">Tərrorad as di-du-təzzəl ətəkin-net, təṇṇ-i: «Ašəw, dəffər as təšwe ad-ak-aššašwa olaman-nak.»</s>
      <s id="b.GEN.24.46.2">As əšwe, təššəšw-i olaman-in.</s>
     </seg>
     <seg type="verse" id="b.GEN.24.47">
      <s id="b.GEN.24.47.1">Assaɣa wa tat-əṣṣəstana əd wa tat-erawan, təjjəwwab-i: «Nak tabarart ən Bətuhel, rur-es ən Naxor, teraw Milka.</s>
      <s id="b.GEN.24.47.2">Assaɣa di ad əge təzəbit daɣ tanjart-net, əgeɣ ilkəzan daɣ fassan-net.</s>
     </seg>
     <seg type="verse" id="b.GEN.24.48">
      <s id="b.GEN.24.48.1">Əssəjada y Əməli, əg̣g̣odayaɣ-as, Məššina ən məšš-i Ibrahim, a di-izazzalalaɣan s adag wa daɣ du-z-ədkəla i rur-es tabarart ən tagazay ən məšš-i.</s>
     </seg>
     <seg type="verse" id="b.GEN.24.49">
      <s id="b.GEN.24.49.1">Əmərədda əməlat-i kud təqbalam əs ṃan arḍanen a wa ira məšš-i.</s>
      <s id="b.GEN.24.49.2">As wər ig'a di təməlam-i ad-səssəggəla s adagg iyyan.»</s>
     </seg>
     <seg type="verse" id="b.GEN.24.50">
      <s id="b.GEN.24.50.1">Ijjəwwab-as Laban əd Bətuhel: «A wa igi n Əməli iṃan-net daɣ a di wər nəfreg taṇṇa daɣ-as arat.</s>
     </seg>
     <seg type="verse" id="b.GEN.24.51">
      <s id="b.GEN.24.51.1">Raqqiyetu da, dat-ək da, idaw dər-əs.</s>
      <s id="b.GEN.24.51.2">Təqqəlet tanṭut ən rures ən məšš-ik, s əmmək wa as t-iṇṇa Əməli.</s>
     </seg>
     <seg type="verse" id="b.GEN.24.52">
      <s id="b.GEN.24.52.1">As isla əkli n Ibrahim y awal wen, issəjad har aṃadal, ig̣g̣oday y Əməli.</s>
     </seg>
     <seg type="verse" id="b.GEN.24.53">
      <s id="b.GEN.24.53.1">Dəffər a wen ikkas-du daɣ lalan-net uɣənan n əzrəf d urəɣ əd təbəddaɣ ikf-en y Raqqiyetu.</s>
      <s id="b.GEN.24.53.2">Ikfa amaqqar-net d anna-net šiṇufa əlanen əlqimat.</s>
     </seg>
     <seg type="verse" id="b.GEN.24.54">
      <s id="b.GEN.24.54.1">Itš'əkli n Ibrahim ənta əd win dər iddew, əšwan, ənṣan.</s>
      <s id="b.GEN.24.54.2">As ṭufat aɣora ɣur taṇakra-nnasan iṇṇa əkli n Ibrahim y amaqqar d anna ən Raqqiyetu: «Sallamat-i ad əqqəla aɣaywan ən məšš-i.»</s>
     </seg>
     <seg type="verse" id="b.GEN.24.55">
      <s id="b.GEN.24.55.1">«Ad taqqam tabarart ɣur-na har tagu tamert iyyat, əḍḍəkud ən maraw aḍan, amaran taglu,» əṇṇan-as.</s>
     </seg>
     <seg type="verse" id="b.GEN.24.56">
      <s id="b.GEN.24.56.1">Iṇṇ-asan əkli tolas: «A di wər təsəllulem əmərədda ad iṇsar Əməli əšikəl-in.</s>
      <s id="b.GEN.24.56.2">Ayyat-i ad-akka aɣaywan ən məšš-i.»</s>
     </seg>
     <seg type="verse" id="b.GEN.24.57">
      <s id="b.GEN.24.57.1">«Aɣratana tabarart ad-nəṣṣən a wa təṇṇa.»</s>
     </seg>
     <seg type="verse" id="b.GEN.24.58">
      <s id="b.GEN.24.58.1">Əɣran-du Raqqiyetu, əṣṣəstanan-tat: «Tareɣ tidawt n aləs a da?»</s>
      <s id="b.GEN.24.58.2">Təṇṇa: «Awalla.»</s>
     </seg>
     <seg type="verse" id="b.GEN.24.59">
      <s id="b.GEN.24.59.1">Oyyan Raqqiyetu amaran əd təklit-net təddew d əkli n Ibrahim əd meddan-net.</s>
     </seg>
     <seg type="verse" id="b.GEN.24.60">
      <s id="b.GEN.24.60.1">Əgan albaraka-nnasan i Raqqiyetu, əṇṇan-as: «Əqqəl, kam tamaḍrayt-nana, maṣ ən giman ən giman ən meddan.</s>
      <s id="b.GEN.24.60.2">Arnet əzzurriya-nnam iɣərəman win magzaran-net.»</s>
     </seg>
     <seg type="verse" id="b.GEN.24.61">
      <s id="b.GEN.24.61.1">Raqqiyetu əd taklaten-net əwaṇṇat olaman, əlkamnat y əkli.</s>
      <s id="b.GEN.24.61.2">Təməwit a da as d-iddew əkli əd Raqqiyetu.</s>
     </seg>
     <seg type="verse" id="b.GEN.24.62">
      <s id="b.GEN.24.62.1">Ifal-du Isxaq aṇu ən Laxay-Roy, ihozan edag wa daɣ iɣsar daɣ aṃadal ən Negab.</s>
     </seg>
     <seg type="verse" id="b.GEN.24.63">
      <s id="b.GEN.24.63.1">Takəst iqqab iwilallag daɣ əṣuf, as ogga iṃənas a t-idu-zaynen.</s>
     </seg>
     <seg type="verse" id="b.GEN.24.64">
      <s id="b.GEN.24.64.1">Assaɣa w'ad togga Raqqiyetu Isxaq, tətaraggat-du fəl alam,</s>
     </seg>
     <seg type="verse" id="b.GEN.24.65">
      <s id="b.GEN.24.65.1">amaran təṣṣəstan akli: «Ma iṃos aləs wa dər za-naṃṃanay daɣ əṣuf?»</s>
      <s id="b.GEN.24.65.2">«A wen məšš-i,» iṇṇ-as əkli.</s>
      <s id="b.GEN.24.65.3">Amazay wen da ad təssəlsa udəm-net s əfər-net.</s>
     </seg>
     <seg type="verse" id="b.GEN.24.66">
      <s id="b.GEN.24.66.1">Issoɣal əkli y Isxaq a wa iga kul.</s>
     </seg>
     <seg type="verse" id="b.GEN.24.67">
      <s id="b.GEN.24.67.1">Dəffər a wen eway Isxaq Raqqiyetu s ahaket w'as kala tu-təha anna-nnet Sarata, təzzar izlaf-tat təqqal tanṭut-net, ir-et.</s>
      <s id="b.GEN.24.67.2">Əknan ṃan-net dəffər iba n anna-nnet.</s>
     </seg>
    </div>
    <div type="chapter" id="b.GEN.25">
     <seg type="verse" id="b.GEN.25.2">
      <s id="b.GEN.25.2.1">Igraw dər-əs bararan əṃosnen Zimran, Yokšan, Mədan, Midiyan, Išbak əd Šuhax,</s>
     </seg>
     <seg type="verse" id="b.GEN.25.3">
      <s id="b.GEN.25.3.1">Yokšan iqqal abba ən Šəba əd Dədan.</s>
      <s id="b.GEN.25.3.2">Əzzurriya ən Dədan iṃos Kəl Aššur, Kəl Lətuš əd Kəl Ləhum.</s>
     </seg>
     <seg type="verse" id="b.GEN.25.4">
      <s id="b.GEN.25.4.1">Maddanəs ən Midiyan əṃosan Efa, Efer, Xanok, Abida d Elda.</s>
      <s id="b.GEN.25.4.2">Kul win da əṃosan əzzurriya ən Kətura.</s>
     </seg>
     <seg type="verse" id="b.GEN.25.5">
      <s id="b.GEN.25.5.1">Ibrahim oyya y Isxaq a wa ila kul.</s>
     </seg>
     <seg type="verse" id="b.GEN.25.6">
      <s id="b.GEN.25.6.1">Iga šihəkkuten i bararan-net win taknaten.</s>
      <s id="b.GEN.25.6.2">Təzzar issəgag-tan, harwa iddar, barar-net Isxaq s akal ən dənnəg.</s>
     </seg>
     <seg type="verse" id="b.GEN.25.7">
      <s id="b.GEN.25.7.1">Ibrahim iga teṃeday n awaṭay d əṣṣayat təṃərwen əd ṣəmmos,</s>
     </seg>
     <seg type="verse" id="b.GEN.25.8">
      <s id="b.GEN.25.8.1">as t-aba.</s>
      <s id="b.GEN.25.8.2">Daɣ a di dəffər təməddurt zagrət əd tušaray daɣ issiday, ig̣maḍ aytedan, ilkam i marawan-net.</s>
     </seg>
     <seg type="verse" id="b.GEN.25.9">
      <s id="b.GEN.25.9.1">Bararan-net Isxaq d Ismaɣil a t-iṇbalan daɣ əɣəɣi wa n Makfela, ihan tawagost n Efron, rures ən Tsoxar aw Xet, dagma ən Mamre.</s>
     </seg>
     <seg type="verse" id="b.GEN.25.10">
      <s id="b.GEN.25.10.1">Tawagost ta izzənza Ibrahim ɣur maddanəs ən Xet, itawaṇbal daɣ-as ənta əd tənṭut-net Sarata.</s>
     </seg>
     <seg type="verse" id="b.GEN.25.11">
      <s id="b.GEN.25.11.1">Dəffər iba n Ibrahim iga Məššina albaraka daɣ barar-net Isxaq.</s>
      <s id="b.GEN.25.11.2">Iɣsar Isxaq dagma n aṇu ən Laxay-Roy.</s>
      <s id="b.GEN.25.11.3">ƏZZURRIYA n ISMAƔIL</s>
     </seg>
     <seg type="verse" id="b.GEN.25.12">
      <s id="b.GEN.25.12.1">Ənta da əzzurriya n Ismaɣil rur-es n Ibrahim, wa igraw əd Hajara wələt Maṣar təṃosat taklit ən Sarata.</s>
     </seg>
     <seg type="verse" id="b.GEN.25.13">
      <s id="b.GEN.25.13.1">Əntanay da iṣmawan ən maddanəs n Ismaɣil s əməzuzar ən təhut-nasan: Aɣaffaday-nnet eṣəm-net Nebayot, Kedar, Adəbel, Mibsam,</s>
     </seg>
     <seg type="verse" id="b.GEN.25.14">
      <s id="b.GEN.25.14.1">Mišma, Duma, Massa,</s>
     </seg>
     <seg type="verse" id="b.GEN.25.15">
      <s id="b.GEN.25.15.1">Hadad, Tema, Yetur, Nafiš, Kedma.</s>
     </seg>
     <seg type="verse" id="b.GEN.25.16">
      <s id="b.GEN.25.16.1">Əntanay əddi iṣmawan ən ṃaraw bararan d əššin n Ismaɣil.</s>
      <s id="b.GEN.25.16.2">Akk iyyan iṃos əmənokal ən tawšet, ila šiɣarmaten əd ɣawnatan.</s>
     </seg>
     <seg type="verse" id="b.GEN.25.17">
      <s id="b.GEN.25.17.1">Ismaɣil iga ṭemeday n awatay əd karadat təṃərwen d əṣṣa as t-aba, ilkam i marawan-net.</s>
     </seg>
     <seg type="verse" id="b.GEN.25.18">
      <s id="b.GEN.25.18.1">Əzzurriya n Ismaɣil iɣsar gər Xabila əd Šur.</s>
      <s id="b.GEN.25.18.2">Šur təddinnag i Maṣar daɣ tarrayt n Aššur.</s>
      <s id="b.GEN.25.18.3">Iwar aganna daɣ əzzurriya wahadan n Ibrahim.</s>
     </seg>
     <seg type="verse" id="b.GEN.25.19">
      <s id="b.GEN.25.19.1">Əntada əttarix n Isxaq agg Ibrahim.</s>
     </seg>
     <seg type="verse" id="b.GEN.25.20">
      <s id="b.GEN.25.20.1">Isxaq iga əkkozat təṃərwen n awatay as izlaf Raqqiyetu elles ən Bətuhel wa n aw Aram ən Mesofotami, təṃos tamaḍrayt ən Laban.</s>
     </seg>
     <seg type="verse" id="b.GEN.25.21">
      <s id="b.GEN.25.21.1">Isxaq oṇsay Əməli fəlas ṭantut-net a təggəgrat.</s>
      <s id="b.GEN.25.21.2">Təzzar təqbal təwaṭray-net, təga taɣurəs Raqqiyetu tadist n eknewan.</s>
     </seg>
     <seg type="verse" id="b.GEN.25.22">
      <s id="b.GEN.25.22.1">Ad ətanazmaman bararan daɣ tədist-net, təzzar təṇṇa: «Ənnar əddəlil igraw i awa?»</s>
      <s id="b.GEN.25.22.2">Təgla təṣṣəstan Əməli.</s>
     </seg>
     <seg type="verse" id="b.GEN.25.23">
      <s id="b.GEN.25.23.1">Iṇṇ'as Əməli: «ṣanatat təmattiwen a əhanen tadist nam ṣanatat tawšeten əṃosnen bararan win z ammazzaynen da da a kam d əg̣madan.</s>
      <s id="b.GEN.25.23.2">Barar wa issəlkaman ad ixkəm wa dd azzaran.»</s>
     </seg>
     <seg type="verse" id="b.GEN.25.24">
      <s id="b.GEN.25.24.1">As təggaz aṃzur itawaṣṣan as eknewan a əhanen tadist-net.</s>
     </seg>
     <seg type="verse" id="b.GEN.25.25">
      <s id="b.GEN.25.25.1">Wa dd'azzaran təhut ig̣mad du ijigalgal alam-net s aṇzadan zaggaɣnen a di da fəl as itawagga eṣəm Esaw.</s>
     </seg>
     <seg type="verse" id="b.GEN.25.26">
      <s id="b.GEN.25.26.1">Dəffər adi ig̣mad du amaḍray-net as əfus-net iṭtaf erəz n amaqqar-net Esaw adi da fəl as itawagga eṣəm Yaqub.</s>
      <s id="b.GEN.25.26.2">Isxaq iga ṣədisat təṃərwen n awatay as əhuwan.</s>
     </seg>
     <seg type="verse" id="b.GEN.25.27">
      <s id="b.GEN.25.27.1">Ədwalan bararan a.</s>
      <s id="b.GEN.25.27.2">Esaw iqqal ənagmar isaḍasan, iṃos awedan n əṣuf.</s>
      <s id="b.GEN.25.27.3">Mišan Yaqub iqqal amaḍan iɣassaran daɣ həktan.</s>
     </seg>
     <seg type="verse" id="b.GEN.25.28">
      <s id="b.GEN.25.28.1">Iṣṣof Isxaq Esaw fəlas tara a iga iṣan ən tawaqqast ṃaran Raqqiyetu təṣṣof Yaqub.</s>
     </seg>
     <seg type="verse" id="b.GEN.25.29">
      <s id="b.GEN.25.29.1">Əzəl iyyan ad issəŋŋa Yaqub ameṇsay, Esaw ifal d' əṣuf ikn' iḍuz.</s>
     </seg>
     <seg type="verse" id="b.GEN.25.30">
      <s id="b.GEN.25.30.1">Iṇṇa Esaw i Yaqub: «Ayy'i əgmaya daɣ-ak ad atša daɣ ameṇsay di zaggaɣan di».</s>
      <s id="b.GEN.25.30.2">Adi da fəl itawagga y Esaw eṣəm Edom.</s>
     </seg>
     <seg type="verse" id="b.GEN.25.31">
      <s id="b.GEN.25.31.1">Iṇṇ'as Yaqub: «Kundab' a di təzzənza təla nnak fall-i temsay.»</s>
     </seg>
     <seg type="verse" id="b.GEN.25.32">
      <s id="b.GEN.25.32.1">Ijjəwwab Esaw «Nak əmərədda taṃattant as əbuka ma di z aknu təla nin fall-ak temsay?»</s>
     </seg>
     <seg type="verse" id="b.GEN.25.33">
      <s id="b.GEN.25.33.1">Təzzar iṇṇ'as: «Əhəd i as wər fall-i təle temsay əmərədda».Ihad as Esaw.</s>
      <s id="b.GEN.25.33.2">Əmmək wa da as din izzənza təla-net temsay fəl Yaqub i Yaqub.</s>
     </seg>
     <seg type="verse" id="b.GEN.25.34">
      <s id="b.GEN.25.34.1">Təzzar ikfa Yaqub Esaw taggəlla əd tanzant.</s>
      <s id="b.GEN.25.34.2">Itša išwa, ibdad, igla.</s>
      <s id="b.GEN.25.34.3">Əmmək wa da as wər issəfrar təla-net temsay fəl Yaqub.</s>
     </seg>
    </div>
    <div type="chapter" id="b.GEN.26">
     <seg type="verse" id="b.GEN.26.2">
      <s id="b.GEN.26.2.1">Inafalal as du Əməli, iṇṇ'as: «Ad wər tərəsa Masar, əɣsər daɣ akal wa dak z əməla.</s>
     </seg>
     <seg type="verse" id="b.GEN.26.3">
      <s id="b.GEN.26.3.1">Qam daɣ akal wa da, fəl a daɣ-ak əṣṣəna aga fall-ak albaraka fəlas kay d əzzurriya nnak a z akfaɣ akal a, fəl ad ag̣əzaɣ arkawal wa əgəɣ y abba nnak Ibrahim.</s>
     </seg>
     <seg type="verse" id="b.GEN.26.4">
      <s id="b.GEN.26.4.1">Ad əsəffələyləyaɣ əzzurriya nnak šilat n eṭran ən jənnawan, akfaq qu iṃədlan a kul.</s>
      <s id="b.GEN.26.4.2">Šimattiwen n əddənet kul ad əgrəwnat albaraka s əddəlil n əzzurriya nnak.</s>
     </seg>
     <seg type="verse" id="b.GEN.26.5">
      <s id="b.GEN.26.5.1">Fəlas Ibrahim iṣṣisam y awal in, iṭṭaf amar in əd tərɣəmt in d əlqanun in.»</s>
     </seg>
     <seg type="verse" id="b.GEN.26.6">
      <s id="b.GEN.26.6.1">Iqqim Isxaq daɣ Gərar.</s>
     </seg>
     <seg type="verse" id="b.GEN.26.7">
      <s id="b.GEN.26.7.1">As t əggazan meddan n akal šin əṣṣəstan əd təṇtut-net Raqqiyetu iṇṇ'asan: «Tamaḍrayt in a təṃos».</s>
      <s id="b.GEN.26.7.2">Iksud as as iṇṇa taṇtut-net ad t anɣin meddan n akal fəl əddəlil-net, ənta təkna šihussay.</s>
     </seg>
     <seg type="verse" id="b.GEN.26.8">
      <s id="b.GEN.26.8.1">Dəffər as iga Isxaq tamert tagget daɣ Gərar, iṣwad du amənokal ən Kəl Filist, əs fənetr inay tu itaggu šeɣat əd taɣurəs Raqqiyetu.</s>
     </seg>
     <seg type="verse" id="b.GEN.26.9">
      <s id="b.GEN.26.9.1">Isassaɣr'ay du Abimelek iṇṇ'as: «Zaɣnin taṇtut nak a wa!</s>
      <s id="b.GEN.26.9.2">Mas teṇṇəɣ tamaḍrayt nak a təṃos?»</s>
      <s id="b.GEN.26.9.3">Ijjəwwab as Isxaq: «Təṇṇa a əgeɣ adi fəl təksəda n ad ətəwənɣa fəl əddəlil-net».</s>
     </seg>
     <seg type="verse" id="b.GEN.26.10">
      <s id="b.GEN.26.10.1">Iṇṇ'as Abimelek: «Ma dana təgeɣ da?»</s>
      <s id="b.GEN.26.10.2">Azzama inamanṣa iyyan daɣ meddan nana əd təṇtut nak iməl ɣur-ək as nakkanay inasbakkadan».</s>
     </seg>
     <seg type="verse" id="b.GEN.26.11">
      <s id="b.GEN.26.11.1">Omar Abimelek tamattay kul iṇṇa: «Wa iḍasan aləs a əd təṇtut-net a das tətəwəxkəm taṃattant».</s>
     </seg>
     <seg type="verse" id="b.GEN.26.12">
      <s id="b.GEN.26.12.1">Igyak Isxaq daɣ akal wa təzzar olay du awatay wədi ṭemeday n əṇətfus n a wa igyak fəlas Əməli a fall-as igan albaraka.</s>
     </seg>
     <seg type="verse" id="b.GEN.26.13">
      <s id="b.GEN.26.13.1">Iqqal Isxaq aləs ilan təkarzay tagget har ikna təgərgist wəllen.</s>
     </seg>
     <seg type="verse" id="b.GEN.26.14">
      <s id="b.GEN.26.14.1">Ila eharay wa ənḍarran əd wa zəwwaran d eklan aggotnen.Təzzar əmmənzaɣan tu Kəl Filist.</s>
     </seg>
     <seg type="verse" id="b.GEN.26.15">
      <s id="b.GEN.26.15.1">Adi da fəl əṇbalan eṇwan kul win əɣazan eklan n Ibrahim, daɣ azzaman-net, əṭkaran tan aṃadal.</s>
     </seg>
     <seg type="verse" id="b.GEN.26.16">
      <s id="b.GEN.26.16.1">Təzzar iṇkar Abimelek iṇṇa y Isxaq: «Əbdəd ugag ana fəlas šigrat a dana təge».</s>
     </seg>
     <seg type="verse" id="b.GEN.26.17">
      <s id="b.GEN.26.17.1">Iggəlat Isxaq izzəbbat daɣ əɣlal wa n Gərar denda ad iɣsar.</s>
     </seg>
     <seg type="verse" id="b.GEN.26.18">
      <s id="b.GEN.26.18.1">Ibrahim daɣ azzaman-net iɣaz eṇwan.</s>
      <s id="b.GEN.26.18.2">Dəffər iba-net əṇbalan tan Kəl Filist.</s>
      <s id="b.GEN.26.18.3">Ilas Isxaq iɣaz eṇwan win, ig'asan iṣmawan win da a dasan iga abba nnet.</s>
     </seg>
     <seg type="verse" id="b.GEN.26.19">
      <s id="b.GEN.26.19.1">Əɣazan eklan n Isxaq aṇu daɣ əɣlal tolas, əgrawan daɣ-as ṣhat n aṃan təddarat.</s>
     </seg>
     <seg type="verse" id="b.GEN.26.20">
      <s id="b.GEN.26.20.1">Ad əgammayan maḍanan ən Gərar əkənnas daɣ win Isxaq, əṇnan asan: «Aṇu nnana a wa» Adi da fəl iga Isxaq y aṇu eṣəm Eseq(əkənnas) fəlas əkənnas a fall-as əgan.</s>
     </seg>
     <seg type="verse" id="b.GEN.26.21">
      <s id="b.GEN.26.21.1">Əɣazan eklan-net aṇu iyyan as ənta da iga fall-as əkənnas təzzar ig'as eṣəm Sitna (gezzar).</s>
     </seg>
     <seg type="verse" id="b.GEN.26.22">
      <s id="b.GEN.26.22.1">Iggəlat Isxaq əddi iɣaz aṇu iyyan wa fəl wər z' ag'əkənnas maran ig'as eṣəm Rəxobot (tənaflit) fəlas iṇṇa: «Əməli əmərədda isannaflay ana ikf'ana təkarzay daɣ akal a.»</s>
     </seg>
     <seg type="verse" id="b.GEN.26.23">
      <s id="b.GEN.26.23.1">Den da ad ikka Ber-Šeba.</s>
     </seg>
     <seg type="verse" id="b.GEN.26.24">
      <s id="b.GEN.26.24.1">Ahad wen da a das d'inafalal Əməli iṇṇ'as: «Nak Məššina n abba nnak Ibrahim.</s>
      <s id="b.GEN.26.24.2">A kay wər təggəz ṭasa fəlas nak əṣṣana daɣ-ak.</s>
      <s id="b.GEN.26.24.3">A fall-ak ag'albaraka, əsəffələyləya əzzurriya nnak fəlas əgəɣ arkawal y əkli nin Ibrahim».</s>
     </seg>
     <seg type="verse" id="b.GEN.26.25">
      <s id="b.GEN.26.25.1">Den da ad ikras Isxaq edag ən təkutay ad iɣabbad Əməli.</s>
      <s id="b.GEN.26.25.2">Ikras daɣ akal wen ahaket-net.</s>
      <s id="b.GEN.26.25.3">Əɣazan daɣ-as eklan-net aṇu.</s>
     </seg>
     <seg type="verse" id="b.GEN.26.26">
      <s id="b.GEN.26.26.1">Əzəl iyyan Abimelek ifal du Gərar iggədaz d Isxaq iddəw d Axuzzut, əməššewwər-net, əd Fikol əmuzar ən nammagaran-net.</s>
     </seg>
     <seg type="verse" id="b.GEN.26.27">
      <s id="b.GEN.26.27.1">Iṇṇ'asan Isxaq: «Ma sər-i du tədagam təgzaram i, təstaɣam i du ɣur-wan?»</s>
     </seg>
     <seg type="verse" id="b.GEN.26.28">
      <s id="b.GEN.26.28.1">Əjjəwwaban as: «Aššak a nəkkas as iṣṣan daɣ-ak Əməli.</s>
      <s id="b.GEN.26.28.2">Adi da a fəl nənamaṇṇa; Təməlet tu tassaq gar-ena dər-ək, nənəməgget arkawal dər-ək.</s>
     </seg>
     <seg type="verse" id="b.GEN.26.29">
      <s id="b.GEN.26.29.1">Daɣ əddəlil n ad tətkəlaɣ əlwaši n as wər dana za təɣšəda arat əmmək as wər dak nəɣšed arat, nəg'ak iḍuf olaɣan nəssoɣal kay akal nak s alxer.</s>
      <s id="b.GEN.26.29.2">Illikan as iga fall-ak Əməli əmərədda albaraka nnet.</s>
     </seg>
     <seg type="verse" id="b.GEN.26.30">
      <s id="b.GEN.26.30.1">Ig'asan Isxaq əsəmməguri olaɣan ətšan əšwan.</s>
     </seg>
     <seg type="verse" id="b.GEN.26.31">
      <s id="b.GEN.26.31.1">Əgan du taṇakra tənzayat ənamasaḍafan arkawal.</s>
      <s id="b.GEN.26.31.2">Intak kan Isxaq əglan əfalan tu s alxer.</s>
     </seg>
     <seg type="verse" id="b.GEN.26.32">
      <s id="b.GEN.26.32.1">Əzəl wen da oṣan t'idu eklan-net Isxaq ewayan as du isalan n aṇu wa əɣzan əṇṇan as: «Nəgraw daɣ-as aṃan».</s>
     </seg>
     <seg type="verse" id="b.GEN.26.33">
      <s id="b.GEN.26.33.1">Ig'as Isxaq eṣəm Šiba (tassaq).</s>
      <s id="b.GEN.26.33.2">Adi da a fəl itawagga y əɣrəm wa eṣəm Ber-Šeba(aṇu ən tassaq) har azala.</s>
     </seg>
     <seg type="verse" id="b.GEN.26.34">
      <s id="b.GEN.26.34.1">Esaw iga əkkozat təṃərwen n awatay as izlaf ṣanatat təḍoden daɣ Kəl Xiti əṃosnen Yudit elles ən Beri əd Basmat elles n Elon.</s>
     </seg>
     <seg type="verse" id="b.GEN.26.35">
      <s id="b.GEN.26.35.1">Šiḍoden šin əssiknanat Isxaq əd Raqqiyetu arkaṇay.</s>
     </seg>
    </div>
    <div type="chapter" id="b.GEN.27">
     <seg type="verse" id="b.GEN.27.2">
      <s id="b.GEN.27.2.1">Iṇṇ'as Isxaq: «Nak əmərədda waššara, wər əṣṣena da daɣ-i təlla taṃattant.</s>
     </seg>
     <seg type="verse" id="b.GEN.27.3">
      <s id="b.GEN.27.3.1">Daɣ adi əmərədda əgmaya daɣ-ak ad tətkəla təganzay nnak əd ṃarran-net təggəzaɣ əṣuf tanɣaɣ i du iṣan ən tawaqqast.</s>
     </seg>
     <seg type="verse" id="b.GEN.27.4">
      <s id="b.GEN.27.4.1">Tassaŋŋaɣ i aṃensay izodan s əmmək wa as tareɣ tawəyaɣ i t'id at t'atša fəl a fall- ak ag'albaraka nin dat taṃattant in.»</s>
     </seg>
     <seg type="verse" id="b.GEN.27.5">
      <s id="b.GEN.27.5.1">Wa iššewal Isxaq y Esaw təṣṣisam asan Raqqiyetu.</s>
      <s id="b.GEN.27.5.2">Igla Esaw, ikka tagmərt.</s>
     </seg>
     <seg type="verse" id="b.GEN.27.6">
      <s id="b.GEN.27.6.1">Təṇṇa i rures Yaqub: «Əmərədda ad əsleɣ y abba nnak iššewal y amaqqar nak Esaw, iṇṇ'as:</s>
     </seg>
     <seg type="verse" id="b.GEN.27.7">
      <s id="b.GEN.27.7.1">"Awəy i du iṣan ən tawaqqast tagaɣ i aṃensay izodan az z'atša a fall-ak ag'albaraka nin dat Əməli harwa di wər aba"</s>
     </seg>
     <seg type="verse" id="b.GEN.27.8">
      <s id="b.GEN.27.8.1">Daɣ adi əmərədda barar in ṣəsəm i tagaɣ a w'as kay omara.</s>
     </seg>
     <seg type="verse" id="b.GEN.27.9">
      <s id="b.GEN.27.9.1">A daɣ-ak areɣ at tagla takka eharay wa ənḍərran tabəza du əššin sagayan fəl a daɣ-san akna ameṇsay izodan y abba nnak s əmmək w'as t'ira.</s>
     </seg>
     <seg type="verse" id="b.GEN.27.10">
      <s id="b.GEN.27.10.1">Aṃaran tawəyaɣ as tu atš'ay fəl a fall-ak ag'albaraka-net dat taṃattant-net.»</s>
     </seg>
     <seg type="verse" id="b.GEN.27.11">
      <s id="b.GEN.27.11.1">Mišan Yaqub iṇṇa y anna-net Raqqiyetu: «Nak əṣṣanaɣ as amaqqar in Esaw ibəndəlan, nak abo.</s>
     </seg>
     <seg type="verse" id="b.GEN.27.12">
      <s id="b.GEN.27.12.1">As di iḍas abba nin, iṣṣan as bahu a das əge, a di abəz daɣ təkaddilt issəwər i allaɣanat daɣ adag n albaraka nnet».</s>
     </seg>
     <seg type="verse" id="b.GEN.27.13">
      <s id="b.GEN.27.13.1">«Təwəret i allaɣanat», təṇṇ'as ṃas.</s>
      <s id="b.GEN.27.13.2">«Səsəm i ɣas aglu, ag'awa as dak əṇṇeɣ.»</s>
     </seg>
     <seg type="verse" id="b.GEN.27.14">
      <s id="b.GEN.27.14.1">Igla ilway tan du y anna-net təkna daɣ san ameṇsay wa izodan əmmək w'as t'ira abba nnet.</s>
     </seg>
     <seg type="verse" id="b.GEN.27.15">
      <s id="b.GEN.27.15.1">Dəffər adi tədkal du Raqqiyetu isəlsa n Esaw win əhossaynen as kala da əhan ehan-net təssəls'en i Yaqub wa n amaḍray nnet.</s>
     </seg>
     <seg type="verse" id="b.GEN.27.16">
      <s id="b.GEN.27.16.1">Təssəlsa tawšeten-net d iri-net agašek ən sagayan.</s>
     </seg>
     <seg type="verse" id="b.GEN.27.17">
      <s id="b.GEN.27.17.1">Dəffər a wen təkfa Yaqub ameṇsay wa izodan əd təgəlla a du təkna da.</s>
     </seg>
     <seg type="verse" id="b.GEN.27.18">
      <s id="b.GEN.27.18.1">Eway tan y abba-net issəslam fall as.</s>
      <s id="b.GEN.27.18.2">Ibaz as tu Isxaq iṇṇ'as: «Ma təṃosa daɣ bararan in?»</s>
     </seg>
     <seg type="verse" id="b.GEN.27.19">
      <s id="b.GEN.27.19.1">Iṇṇ'as Yaqub: «nak Esaw, wa n aɣafadday nnak.</s>
      <s id="b.GEN.27.19.2">Əgeɣ aw'as di təṇṇeɣ.</s>
      <s id="b.GEN.27.19.3">Əgmaya daɣ ak a du taqqama, tatša awa d əgrawa daɣ təgmərt in fəl a fall-i tag' albaraka nnak.»</s>
     </seg>
     <seg type="verse" id="b.GEN.27.20">
      <s id="b.GEN.27.20.1">Iṇṇ'as Isxaq: «Ma təge as du təgrawa awaqqas s ətrub?»</s>
      <s id="b.GEN.27.20.2">Ijjəwwab iṇṇ'as: «Əməli Məššina nnak a di dər əs isaṃṃanayan.»</s>
     </seg>
     <seg type="verse" id="b.GEN.27.21">
      <s id="b.GEN.27.21.1">Iṇṇa Iškaq i Yaqub: «Ihaz i du barar in a kay əḍəsa ad əṣṣəna kud tidət as kay Esaw.</s>
     </seg>
     <seg type="verse" id="b.GEN.27.22">
      <s id="b.GEN.27.22.1">Ihoz t'idu, isallamamas tu iṇṇa: «əməsli in Yaqub mišan ifassan in Esaw».</s>
     </seg>
     <seg type="verse" id="b.GEN.27.23">
      <s id="b.GEN.27.23.1">Ig̣mad as tazdit fəlas ifassan-net əlsan tan aṇzadan šilat ən win Esaw.</s>
      <s id="b.GEN.27.23.2">Isammatag'as, inniyat du a fall-as ag'albaraka nnet</s>
     </seg>
     <seg type="verse" id="b.GEN.27.24">
      <s id="b.GEN.27.24.1">mišan ilas tu əṣəstan: «Tidət da as kay Esaw?»</s>
      <s id="b.GEN.27.24.2">Ijjəwwab as Yaqub: «Awalla»</s>
     </seg>
     <seg type="verse" id="b.GEN.27.25">
      <s id="b.GEN.27.25.1">Iṇṇ'as aṃaran: «Awəy du sər-i a wa du tənɣe daɣ təgmərt fəl ad tatša aga fall-ak albaraka nin.»</s>
      <s id="b.GEN.27.25.2">Eway as du Yaqub ameṇsay, itš-ay, ikf-ay du esmad išw-ay.</s>
     </seg>
     <seg type="verse" id="b.GEN.27.26">
      <s id="b.GEN.27.26.1">Dəffər a di iṇṇ-as Isxaq: «Ihaz i du, təzələmmeɣ i barar in.»</s>
     </seg>
     <seg type="verse" id="b.GEN.27.27">
      <s id="b.GEN.27.27.1">Ihoz t id izalammat tu təzzar iwat Isxaq aḍu ən səlsa win izlag, iga fall-as albaraka s as iṇṇa: «Hay aḍu ən barar in ola d aḍu n səgyakan win daɣ igar Əməli albarakatan</s>
     </seg>
     <seg type="verse" id="b.GEN.27.28">
      <s id="b.GEN.27.28.1">Akfet kay Məššina ikonakan agu iṃədlan nak kul idəɣran akf ik tilwat n alkamatan d esmad təleq qu w'aynayan</s>
     </seg>
     <seg type="verse" id="b.GEN.27.29">
      <s id="b.GEN.27.29.1">Šimattiwen kul dak ikkəwanan Iɣərfan deɣ dak əssəjədan Iməḍrayan nak daw-ək ərəsan Ayt mak kul dak əssəjədan Ilɣan Əməli i kay imənzaɣan Itəwəbərrək i kay ibərrakan.</s>
     </seg>
     <seg type="verse" id="b.GEN.27.30">
      <s id="b.GEN.27.30.1">Zama ad iɣrad Isxaq tehakkay ən Yaqub albaraka-net iqqab, oṣa ddu Esaw wa n amaqqar-net ifal du tagmərt.</s>
     </seg>
     <seg type="verse" id="b.GEN.27.31">
      <s id="b.GEN.27.31.1">Ikna ddu əntada ameṇsay wa izodan eway tu y abba-net iṇṇ'as: «Qam abba nin tatša awa dd'ig̣madan tagmərt in, fəl a fall-i tag'albaraka nnak».</s>
     </seg>
     <seg type="verse" id="b.GEN.27.32">
      <s id="b.GEN.27.32.1">«Ma təṃosa?» iṣəstan t'Isxaq, abba nnet.</s>
      <s id="b.GEN.27.32.2">«Nak Esaw wa n aɣafadday nnak.»</s>
     </seg>
     <seg type="verse" id="b.GEN.27.33">
      <s id="b.GEN.27.33.1">Irmaɣ Isxaq har iqqim issiwal əs taysəst, iṇṇa: «Ma iṃos za wa dd'inɣan awaqqas eway i t'id ətšeq qu dat aṣṣa nnak.</s>
      <s id="b.GEN.27.33.2">Əgeɣ fall-as albaraka, əmərədda iwar tu.</s>
     </seg>
     <seg type="verse" id="b.GEN.27.34">
      <s id="b.GEN.27.34.1">As isla Esaw y awalan n abba-net ig̣mad tu əməsli labasan iḍnay atkər, ad itigunun abba nnet: «Səwər i albaraka nnak nak da, abba nin.»</s>
     </seg>
     <seg type="verse" id="b.GEN.27.35">
      <s id="b.GEN.27.35.1">Mišan iṇṇ'as Isxaq: «Amaḍray nnak a di ikkərrasan təzzar idkal albaraka nnak.»</s>
     </seg>
     <seg type="verse" id="b.GEN.27.36">
      <s id="b.GEN.27.36.1">Iṇṇ-as Esaw: «Adi da fəl iga eṣəm Yaqub ṣanatat təkkərrəs a di iga: əstizarat idkal fall-i alxaq wa n təla nin fall-as temsay dəffər adi idkal fall-i albaraka nnak.»</s>
      <s id="b.GEN.27.36.2">Iṇṇ'as harwa: «Wər di təṣsənsa albaraka iyyan?»</s>
     </seg>
     <seg type="verse" id="b.GEN.27.37">
      <s id="b.GEN.27.37.1">Iṇṇ'as: «Əmərədda əgeq qu məšš-ik,əgeq qu məššis ən šəqqaɣan-net, əššilwaq qu s alkama d asmad w'aynayan.</s>
      <s id="b.GEN.27.37.2">Daɣ adi mas tareɣ a dak k aga barar in?»</s>
     </seg>
     <seg type="verse" id="b.GEN.27.38">
      <s id="b.GEN.27.38.1">Iṇṇ'as Esaw: «Wər təleɣ ar albaraka iyyanda, abba?</s>
      <s id="b.GEN.27.38.2">Səwər i tu nak da, abba nin.»</s>
      <s id="b.GEN.27.38.3">Iḍbaɣ as ətkər.</s>
     </seg>
     <seg type="verse" id="b.GEN.27.39">
      <s id="b.GEN.27.39.1">Təzzar iṇṇ'as abba-net Isxaq: «Təməɣsurt nak akal wa n maṇṇa, Ikonakan dər-san təneməggəga.</s>
     </seg>
     <seg type="verse" id="b.GEN.27.40">
      <s id="b.GEN.27.40.1">Təməddurt nak takoba əd ṭarna.</s>
      <s id="b.GEN.27.40.2">Əššəɣəl n amaḍray nnak kul tu takna Har taffalaga y a tu tarna Tasaddarfa iṃan-nak tala tat tarza.»</s>
     </seg>
     <seg type="verse" id="b.GEN.27.41">
      <s id="b.GEN.27.41.1">Igzar Esaw Yaqub fəl əddəlil n albaraka wa fall-as ig'abba nnet.</s>
      <s id="b.GEN.27.41.2">Iṇṇa daɣ ṃan-net: «Daɣ a ihozan abba nnana ad t iba.</s>
      <s id="b.GEN.27.41.3">Dəffər awen ad əfrəga ad anɣa Yaqub.</s>
     </seg>
     <seg type="verse" id="b.GEN.27.42">
      <s id="b.GEN.27.42.1">Təsla Raqqiyetu gezzar n Esaw Yaqub.</s>
      <s id="b.GEN.27.42.2">Təssassaɣr'ay du, təṇṇ'as: «Amaqqar nak Esaw ira a daɣ-ak izzəzəl, s a kay anɣu.</s>
     </seg>
     <seg type="verse" id="b.GEN.27.43">
      <s id="b.GEN.27.43.1">Əmərədda barar in ṣəsəm i: «Taggar əs Xaran ɣur amaqqar in Laban.</s>
     </seg>
     <seg type="verse" id="b.GEN.27.44">
      <s id="b.GEN.27.44.1">Agu ɣur-əs tamert har tiṣmad taɣašašit n amaqqar nak,</s>
     </seg>
     <seg type="verse" id="b.GEN.27.45">
      <s id="b.GEN.27.45.1">har t'ig̣məd alham nak, aṭṭaw in a wa das təɣšada.</s>
      <s id="b.GEN.27.45.2">Əddi a din assagla awedan dər-ək d'iglan.</s>
      <s id="b.GEN.27.45.3">Fəlas wər areɣ a di tagim ag̣amad iyyanda ket-nawan fəl əššin-ewwan.</s>
     </seg>
     <seg type="verse" id="b.GEN.27.46">
      <s id="b.GEN.27.46.1">Təṇṇa y Isxaq wər əṃṃəndaya təməddurt fəl əddəlil ən təḍoden šinn aššet Xet.</s>
      <s id="b.GEN.27.46.2">Ma əkkeɣ i təməddurt izlaf Yaqub iyyat daɣ Kəl Xet šilat ən šin, daɣ akal a.</s>
     </seg>
    </div>
    <div type="chapter" id="b.GEN.28">
     <seg type="verse" id="b.GEN.28.2">
      <s id="b.GEN.28.2.1">Əbəz ṭarrayt, takka Mesofotami daɣ aɣaywan n abba n anna nnak Bətuhel, təzləfa iyyat daɣ təbararen n aŋŋatṃak Laban.</s>
     </seg>
     <seg type="verse" id="b.GEN.28.3">
      <s id="b.GEN.28.3.1">Məššina di maqqaran təssiwaraq qay albaraka, ikf'ik bararan, təzzar issəgat əzzurriya nnak, issuɣəl kay əmaraw ən giman ən təmattiwen.</s>
     </seg>
     <seg type="verse" id="b.GEN.28.4">
      <s id="b.GEN.28.4.1">Akf'ik albaraka kay d əzzurriya nnak wa ikfa Ibrahim fəl ad təqqəla məššis n akal wa daɣ təṃosa amagar s ənta a ikfa Məššina Ibrahim.»</s>
      <s id="b.GEN.28.4.2">Dəffər a wen ig'as šiwaṭriwen.</s>
     </seg>
     <seg type="verse" id="b.GEN.28.5">
      <s id="b.GEN.28.5.1">Dəffər as t'issillam Isxaq, iṃatakway Yaqub ikka Mesofotami ɣur Laban iṃosan ag Bətuhel wa n aw Aram, iṃos tolas amaqqar ən Raqqiyetu, anna ən Yaqub d Esaw.</s>
     </seg>
     <seg type="verse" id="b.GEN.28.6">
      <s id="b.GEN.28.6.1">Igra Esaw as Isxaq issəwar Yaqub albaraka təzzar issok'ay Mesofotami a daɣ-as izləf, aṃaran ɣur əsəwər wa t'iga albaraka den omar tu s ad wər izlef iyyat daɣ təḍoden n akal wa n Kanan.</s>
     </seg>
     <seg type="verse" id="b.GEN.28.7">
      <s id="b.GEN.28.7.1">Igra tolas as Yaqub ikkiwan y abba-net d anna nnet, ikka Mesofotami.</s>
     </seg>
     <seg type="verse" id="b.GEN.28.8">
      <s id="b.GEN.28.8.1">Denda ad iṣṣan Esaw as šiḍoden ən Kanan wər tanat ira abba nnet.</s>
     </seg>
     <seg type="verse" id="b.GEN.28.9">
      <s id="b.GEN.28.9.1">Təzzar ikka Esaw Ismaɣil agg Ibrahim, izlaf ell-es Maxalat, tamaḍrayt ən Nəbayot, iššota sər-əs šiḍoden-net šin hadatnen.</s>
     </seg>
     <seg type="verse" id="b.GEN.28.10">
      <s id="b.GEN.28.10.1">Ig̣mad du Yaqub Ber-Šeba issəṇta əšikəl-net əs Xaran.</s>
     </seg>
     <seg type="verse" id="b.GEN.28.11">
      <s id="b.GEN.28.11.1">Oṣa dd'edagg iyyan izzəbbat ɣur ag̣adal ən ṭəfuk.</s>
      <s id="b.GEN.28.11.2">Idkal du šihun ig'enat ifi y aɣaf-net den da.</s>
     </seg>
     <seg type="verse" id="b.GEN.28.12">
      <s id="b.GEN.28.12.1">Daɣ eṭəs orga inay šisəffəttan əɣtanen daɣ aṃadal har jənnawan.</s>
      <s id="b.GEN.28.12.2">Inay tolas angalosan tanat faṭṭanen tazabben tanat du.</s>
     </seg>
     <seg type="verse" id="b.GEN.28.13">
      <s id="b.GEN.28.13.1">Əməli illa ɣur təzərəst nasnat s afalla.</s>
      <s id="b.GEN.28.13.2">Iṇṇa: «Nak Əməli, Məššina ən wa kay isahayyawan Ibrahim d abba nnak Isxaq.</s>
      <s id="b.GEN.28.13.3">Aṃadal wa fəl təṇseɣ əkfeɣ ak ku, kay d əzzurriya nnak.</s>
     </seg>
     <seg type="verse" id="b.GEN.28.14">
      <s id="b.GEN.28.14.1">Əzzurriya nnak ad iqqəl arat aggen har agdu əd təblalen n aṃadal, ilal akal-net daɣ təsədag kul: gər dənnəg d aṭaram wala gər tamasna d agala.</s>
      <s id="b.GEN.28.14.2">Aytedan n əddənet kul ad əgrəwan albaraka fəl udəm nak d udəm n əzzurriya nnak.</s>
     </seg>
     <seg type="verse" id="b.GEN.28.15">
      <s id="b.GEN.28.15.1">Əmərədda əṣṣana daɣ-ak.</s>
      <s id="b.GEN.28.15.2">Og̣azaq qay id təkkeɣ tolas əssuɣəlaq-qay-du aṃadal a, id fəlas wər kay z əfəla iket wər əssənda arkawal wa ədkala.»</s>
     </seg>
     <seg type="verse" id="b.GEN.28.16">
      <s id="b.GEN.28.16.1">Iṇkar du Yaqub, iṇṇa: «Zaɣnin!</s>
      <s id="b.GEN.28.16.2">Əməli illa da, mišan nak wər əṣṣena!»</s>
     </seg>
     <seg type="verse" id="b.GEN.28.17">
      <s id="b.GEN.28.17.1">Daɣ tərəmmeq iṇṇa: «Wər ifreg awedan ar a tu təggəz ṭasa daɣ adagg a!</s>
      <s id="b.GEN.28.17.2">Id wər t'illa a iqqal ar ehan ən Məššina, təsəhərt jənnawan!»</s>
     </seg>
     <seg type="verse" id="b.GEN.28.18">
      <s id="b.GEN.28.18.1">Tufat aɣora iga Yaqub taṇakra tənzayat idkal du təhunt ta iṣṣomat issəɣt'et sas təzzəgrət-net inɣal widi fəl afalla-net təqqal tasaktawt ən Məššina.</s>
     </seg>
     <seg type="verse" id="b.GEN.28.19">
      <s id="b.GEN.28.19.1">Iga y adagg en eṣəm Bet-El (almaɣna ehan ən Məššina) kuddeɣ as əstizarat eṣəm n aṃadal di Luz.</s>
     </seg>
     <seg type="verse" id="b.GEN.28.20">
      <s id="b.GEN.28.20.1">Təzzar idkal Yaqub taṇat təṃosat as iṇṇa: «Kud Əməli Məššina iṣṣan daɣ-i, kud og̣az i daɣ əšikəl a əge da, kud ikf'i a ətše d a əlse,</s>
     </seg>
     <seg type="verse" id="b.GEN.28.21">
      <s id="b.GEN.28.21.1">kud əqqala aɣaywan n abba nin alxer ad iqqəl Əməli Məššina nin.</s>
     </seg>
     <seg type="verse" id="b.GEN.28.22">
      <s id="b.GEN.28.22.1">Təhunt tədi əssəɣta əs təzzəgrat-net əgeq qat tasaktawt ən Məššina.</s>
      <s id="b.GEN.28.22.2">Edag wa təha ad iqqəl edag n əlɣibada ən Məššina.</s>
      <s id="b.GEN.28.22.3">Aṃaran das a di təkfə a kay akfa təzunt-net ta n marawat.</s>
     </seg>
    </div>
    <div type="chapter" id="b.GEN.29">
     <seg type="verse" id="b.GEN.29.2">
      <s id="b.GEN.29.2.1">Daɣ əšikəl-net inay Yaqub aṇu daɣ əṣuf təhar təhunt zəwwərat, igan ɣur-əs aharay wa ənḍərran iṃosan karad səgan, əṣassinen den da faw.</s>
     </seg>
     <seg type="verse" id="b.GEN.29.3">
      <s id="b.GEN.29.3.1">Maran a wa ətaggan ṃadanan as d əddəwan hərwan nasan kul ad əntəgan təhunt ta təharat imi n aṇu, as əššəšwan əssuɣəlan tat edag-net.</s>
     </seg>
     <seg type="verse" id="b.GEN.29.4">
      <s id="b.GEN.29.4.1">As din ewad Yaqub aṇu iṣṣəstan iṃadanan: «Ma iṃos aɣaywan nawan, išəqqaɣan in?»</s>
      <s id="b.GEN.29.4.2">«Nakkanay in Xaran», əṇṇan as.</s>
     </seg>
     <seg type="verse" id="b.GEN.29.5">
      <s id="b.GEN.29.5.1">Iṣṣəstan tan tolas: «Təzdayam Laban, ahaya ən Naxor?»</s>
      <s id="b.GEN.29.5.2">«Awalla, nəzday tu,» əṇṇan as.</s>
     </seg>
     <seg type="verse" id="b.GEN.29.6">
      <s id="b.GEN.29.6.1">Iṇṇ'asan Yaqub: «Ma ixlak?», əṇṇan as: «Əlxar ɣas, aṃaran elles den Raxil təlkamat y aharay nnasan den.</s>
     </seg>
     <seg type="verse" id="b.GEN.29.7">
      <s id="b.GEN.29.7.1">Iṇṇ'asan: «Mas təqqalam da?</s>
      <s id="b.GEN.29.7.2">Əzəl izagren, wər iga alwaq n əsəgən n aharay, šašwat tu təwətam tu əs təməḍint.»</s>
     </seg>
     <seg type="verse" id="b.GEN.29.8">
      <s id="b.GEN.29.8.1">Əjjəwwaban as ṃadanan: «wər nəfreg əšəšwəy-net iket wər d oṣen midawan nana kul, nəntəg təhunt ta təharat imi n aṇu.</s>
     </seg>
     <seg type="verse" id="b.GEN.29.9">
      <s id="b.GEN.29.9.1">Immigrad dər-san den da as du tewad Raxil, təlkam y əharay n abba nnet, id ənta a təṃosat tamaḍant-net.</s>
     </seg>
     <seg type="verse" id="b.GEN.29.10">
      <s id="b.GEN.29.10.1">Ogga Yaqub Raxil ɣas ta n elles ən Laban wa n aŋŋatṃas, təlkam y aharay nnet, ikk'aṇu intag təhunt ta təharat imi nnet, iššəšwa eharay n aŋŋatṃas Laban.</s>
     </seg>
     <seg type="verse" id="b.GEN.29.11">
      <s id="b.GEN.29.11.1">Təzzar izalammat Raxil, təkkas du daɣ-as tədəwit iṃəttawan.</s>
     </seg>
     <seg type="verse" id="b.GEN.29.12">
      <s id="b.GEN.29.12.1">Iṇṇa Yaqub i Raxil: «Nak tegazay nn-abba-nnam, id əṃosa rures ən Raqqiyetu.»</s>
      <s id="b.GEN.29.12.2">Tozal təg'isalan y abba nnet.</s>
     </seg>
     <seg type="verse" id="b.GEN.29.13">
      <s id="b.GEN.29.13.1">Təga Raxil isalan n aṣṣa ən Yaqub i Laban ɣas, ozal, issəlkad as, izalammat tu.</s>
      <s id="b.GEN.29.13.2">Təzzar ilway tu s aṃṃas n ahan-net.</s>
      <s id="b.GEN.29.13.3">Imməgrad Yaqub sa wa fall-as igan.</s>
      <s id="b.GEN.29.13.4">Iṇṇ'as Laban: «Illikan as kay iɣasan nin d əzni nin a təṃosa.»</s>
      <s id="b.GEN.29.13.5">Iqqim ɣur-əs Yaqub har iga tallit.</s>
     </seg>
     <seg type="verse" id="b.GEN.29.15">
      <s id="b.GEN.29.15.1">Dəffər a wen iṇṇ'as Laban: «Wərge a wa as təṃosa tegazay nin a fəl di za təšɣəla bannan.</s>
      <s id="b.GEN.29.15.2">Əməl i a wa iṃos alxaq nak.»</s>
     </seg>
     <seg type="verse" id="b.GEN.29.16">
      <s id="b.GEN.29.16.1">Ənta Laban ila šibararen ṣanatat, ta waššarat Leyya, ta ənḍərrat Raxil.</s>
     </seg>
     <seg type="verse" id="b.GEN.29.17">
      <s id="b.GEN.29.17.1">Leyya šiwinəɣat, mišan Raxil təhossay azzat-net, ihossay udəm-net.</s>
     </seg>
     <seg type="verse" id="b.GEN.29.18">
      <s id="b.GEN.29.18.1">Yaqub ira Raxil.</s>
      <s id="b.GEN.29.18.2">Iṇṇa i Laban: «A dak aga əššəɣəl n əṣṣa elan iqqəl taggalt ən tabarart nak ta əṇḍərrat Raxil.</s>
     </seg>
     <seg type="verse" id="b.GEN.29.19">
      <s id="b.GEN.29.19.1">Iṇṇ'as Laban: «Əṣṣofa əkfeɣ ak kat, əkfeq qat y iyyan.</s>
      <s id="b.GEN.29.19.2">Qam ɣur-i da da.»</s>
     </seg>
     <seg type="verse" id="b.GEN.29.20">
      <s id="b.GEN.29.20.1">Əmmək en da as iga Yaqub əššəɣəl n əṣṣa elan fəl əddəlil ən Raxil mišan a wa das iga daɣ tara əqqalan sər-əs arat n aḍan.</s>
     </seg>
     <seg type="verse" id="b.GEN.29.21">
      <s id="b.GEN.29.21.1">Dəffər adi iṇṇa Yaqub i Laban; «Təmastant tənda.</s>
      <s id="b.GEN.29.21.2">Əmərədda akf'i taṇtut t'as ərzama taggalt-net.»</s>
     </seg>
     <seg type="verse" id="b.GEN.29.22">
      <s id="b.GEN.29.22.1">Daɣ a di iššedaw du Laban aytedan kul win n əɣrəm wa, issəkras as.</s>
     </seg>
     <seg type="verse" id="b.GEN.29.23">
      <s id="b.GEN.29.23.1">Mišan as iga ahad issok'ay Leyya.</s>
     </seg>
     <seg type="verse" id="b.GEN.29.24">
      <s id="b.GEN.29.24.1">Iššedaw tat əd təklit-net Zilfa fəl ad as təšɣəl.</s>
      <s id="b.GEN.29.24.2">Inamaṇsa Yaqub əd Leyya.</s>
     </seg>
     <seg type="verse" id="b.GEN.29.25">
      <s id="b.GEN.29.25.1">Tufat aɣora iqqan aɣaf ən Yaqub fəl as Leyya a t id itwakfan.</s>
      <s id="b.GEN.29.25.2">Igla, ikka Laban, iṇṇ'as: «Awak ma di təge da?</s>
      <s id="b.GEN.29.25.3">Nak wərgeɣ əddəlil ən Raxil fəl dak əšɣala?</s>
      <s id="b.GEN.29.25.4">Ma fel tətakaddalaɣ i?»</s>
     </seg>
     <seg type="verse" id="b.GEN.29.26">
      <s id="b.GEN.29.26.1">Iṇṇ'as Laban: «Adi wər itəwəggu daɣ-na əzəzləf ən tamaḍrayt dat tamaqqart.</s>
     </seg>
     <seg type="verse" id="b.GEN.29.27">
      <s id="b.GEN.29.27.1">Səkkəsəw takrəst ən Leyya dəffər a wen a kay nakfu Raxil təzləfaq qat.</s>
      <s id="b.GEN.29.27.2">Eges a di taga əṣṣa elan wiyyad n əššəɣəl.»</s>
     </seg>
     <seg type="verse" id="b.GEN.29.28">
      <s id="b.GEN.29.28.1">Iga Yaqub adi da.</s>
      <s id="b.GEN.29.28.2">As əɣradan əṣṣa aḍan ən təkrəst ən Leyya, ikf'ay Laban Raxil, izlaf tat.</s>
     </seg>
     <seg type="verse" id="b.GEN.29.29">
      <s id="b.GEN.29.29.1">Raxil iššedaw tat abba-net əd təklit-net Bilha fəl ad as təšɣəl.</s>
     </seg>
     <seg type="verse" id="b.GEN.29.30">
      <s id="b.GEN.29.30.1">Inamaṇsa Yaqub əd Raxil, ir'et, iṣṣof ənta Leyya.</s>
      <s id="b.GEN.29.30.2">Išɣal i Laban har ig' əṣṣ' elan.</s>
     </seg>
     <seg type="verse" id="b.GEN.29.31">
      <s id="b.GEN.29.31.1">Inay Əməli as Ləyya wər tətawara ikf'et fərregat ən təla ən bararan, aṃaran Rahkil ənta təggəgra.</s>
     </seg>
     <seg type="verse" id="b.GEN.29.32">
      <s id="b.GEN.29.32.1">Təga Ləyya tadist, təgraw barar, tag'as eṣəm Ruben.</s>
      <s id="b.GEN.29.32.2">«Fəlas, təṇṇa, Əməli ogga arkaṇay nin d as əmərədda aləs in ad i iru.»</s>
     </seg>
     <seg type="verse" id="b.GEN.29.33">
      <s id="b.GEN.29.33.1">Təlas igi ən tədist, təgraw barar, təṇṇa: «Fəlas Əməli isla as wər ətawara adi da fəl-i ilas tehakkay ən barar.»</s>
      <s id="b.GEN.29.33.2">Təg'as eṣəm Šimehon.</s>
     </seg>
     <seg type="verse" id="b.GEN.29.34">
      <s id="b.GEN.29.34.1">Təga tadist tolas, təgraw barar.</s>
      <s id="b.GEN.29.34.2">Təṇṇa: «Daɣ a ilkaman aləs in ad i aknu iḍuf, id əmərədda karad bararan ad t əkfe.»</s>
      <s id="b.GEN.29.34.3">A wen da fəl das təga eṣəm Lafi.</s>
     </seg>
     <seg type="verse" id="b.GEN.29.35">
      <s id="b.GEN.29.35.1">Təlas igi ən tədist, təgraw barar, təṇṇa: «Əmərədda ad əɣbəda Əməli.»</s>
      <s id="b.GEN.29.35.2">Adi da fəl das təg' eṣəm Yuda.</s>
      <s id="b.GEN.29.35.3">Təmməzzay d ara.</s>
     </seg>
    </div>
    <div type="chapter" id="b.GEN.30">
     <seg type="verse" id="b.GEN.30.2">
      <s id="b.GEN.30.2.1">Iggaz t alham-net iṇṇ'as: «Nak wər əṃosa Məššina.</s>
      <s id="b.GEN.30.2.2">Ənta a dam igdalan təla n aratan.»</s>
     </seg>
     <seg type="verse" id="b.GEN.30.3">
      <s id="b.GEN.30.3.1">Təṇṇ'as Raxil: «Əkfeq qay taklit in Bilha, tənəməṇsa dər-əs, tile dər-əs bararan, əssədwəlaq qan, agaqqan bararan in.</s>
      <s id="b.GEN.30.3.2">Əddi nak da ad əqqəla anna.»</s>
     </seg>
     <seg type="verse" id="b.GEN.30.4">
      <s id="b.GEN.30.4.1">Iqbal Yaqub a wa das təṇṇa Raxil.</s>
      <s id="b.GEN.30.4.2">Təkf'ay Bilha, isawwahay tat, inamaṇsa dər-əs aṃaran.</s>
     </seg>
     <seg type="verse" id="b.GEN.30.5">
      <s id="b.GEN.30.5.1">Təga Bilha tadist təgraw du barar i Yaqub.</s>
     </seg>
     <seg type="verse" id="b.GEN.30.6">
      <s id="b.GEN.30.6.1">Təzzar təṇṇa Raxil: «Məššina izazzalalaɣ i əššəriɣa, iqbal təwaṭray nin, aṃaran ikf'i barar».</s>
      <s id="b.GEN.30.6.2">Adi da fəl das təg'eṣəm Dan.</s>
     </seg>
     <seg type="verse" id="b.GEN.30.7">
      <s id="b.GEN.30.7.1">Təga Bilha tadist tolas təgraw du barar wa n əššin i Yaqub.</s>
     </seg>
     <seg type="verse" id="b.GEN.30.8">
      <s id="b.GEN.30.8.1">Təṇṇa Raxil: «Əgeɣ əməgər iṣṣohen əd tamaqqart in, orne.»</s>
      <s id="b.GEN.30.8.2">Təg-as eṣəm Naftali.</s>
     </seg>
     <seg type="verse" id="b.GEN.30.9">
      <s id="b.GEN.30.9.1">As din təgra Leyya as ənta təmməzzay d ara təkfa Yaqub taklit-net Zilfa a tat isəwwəhəy.</s>
     </seg>
     <seg type="verse" id="b.GEN.30.10">
      <s id="b.GEN.30.10.1">Təzzar təgraw du Zilfa, taklit ən Leyya, barar i Yaqub.</s>
     </seg>
     <seg type="verse" id="b.GEN.30.11">
      <s id="b.GEN.30.11.1">Təṇṇa Leyya aṃaran: «Aṇṇasara nin oṣa ddu!», təg as eṣəm Gad.</s>
     </seg>
     <seg type="verse" id="b.GEN.30.12">
      <s id="b.GEN.30.12.1">Dəffər a wen təgraw du Zilfa, taklit ən Leyya, barar wa n əššin i Yaqub.</s>
     </seg>
     <seg type="verse" id="b.GEN.30.13">
      <s id="b.GEN.30.13.1">Təṇṇa Leyya tolas: «Əkneɣ aṇṇasara wəllen!</s>
      <s id="b.GEN.30.13.2">Ad əsəttəhəqqətnat təḍoden əs tədəwit in.»</s>
      <s id="b.GEN.30.13.3">Təzzar təg'as eṣəm Ašer.</s>
     </seg>
     <seg type="verse" id="b.GEN.30.14">
      <s id="b.GEN.30.14.1">Əzəl iyyan daɣ azzaman n allay n alkama eway Ruben d əṣṣuf har d'igraw aratan n annabat wa išatan aššahwat immigal y əggəgru.</s>
      <s id="b.GEN.30.14.2">Eway tan du y anna-nnet Leyya.</s>
      <s id="b.GEN.30.14.3">Təzzar təṇṇa Raxil i Leyya: «Oṇsayaq qam a di tan takfa.»</s>
     </seg>
     <seg type="verse" id="b.GEN.30.15">
      <s id="b.GEN.30.15.1">Təṇṇas Leyya: «Awak wər dam igda as ɣur-əm təlla əṇṇiyat n aləs-in, təṣṣərtəyaɣ a wen d əmmud ən barar in?»</s>
      <s id="b.GEN.30.15.2">Təjjəwwab as Raxil: «Ənəy!</s>
      <s id="b.GEN.30.15.3">Aslu!</s>
      <s id="b.GEN.30.15.4">Oyyeɣ Yaqub a ɣur əm aṇsu ahada, fəl ad idu takfa aratan n annabat win d omad barar nam.»</s>
     </seg>
     <seg type="verse" id="b.GEN.30.16">
      <s id="b.GEN.30.16.1">As d'edwa Yaqub alməz ifal du təməḍint təssəlkad-as Leyya, təṇṇ as: «Nak ɣur za taṇsa ahada, eṭəs nak əzzinzaq qu əmmud ən barar in.»</s>
      <s id="b.GEN.30.16.2">Təzzar iṇsa ɣur-əs ahad wədi.</s>
     </seg>
     <seg type="verse" id="b.GEN.30.17">
      <s id="b.GEN.30.17.1">Iqbal Məššina təwaṭray ən Leyya.</s>
      <s id="b.GEN.30.17.2">Təzzar təga tadist.</s>
      <s id="b.GEN.30.17.3">Təgraw du i Yaqub barar wa n ṣəmmos.</s>
     </seg>
     <seg type="verse" id="b.GEN.30.18">
      <s id="b.GEN.30.18.1">Təlas təṇṇa: «Məššina ikf i alxaqq in fəlas əkfeɣ aləs in taklit in.»</s>
      <s id="b.GEN.30.18.2">Təg'i barar eṣəm Issakar.</s>
     </seg>
     <seg type="verse" id="b.GEN.30.19">
      <s id="b.GEN.30.19.1">Təlas igi ən tədist, təgraw d'i Yaqub barar wa n ṣədis.</s>
     </seg>
     <seg type="verse" id="b.GEN.30.20">
      <s id="b.GEN.30.20.1">Aṃaran təṇṇa: «Məššina ikf i təhəkkut təqqitasat.</s>
      <s id="b.GEN.30.20.2">Əmərədda aləs in ad i agu almaqam id əkfeq qu ṣədis bararan.</s>
      <s id="b.GEN.30.20.3">Adi da fəl das təga eṣəm Zəbulun.</s>
     </seg>
     <seg type="verse" id="b.GEN.30.21">
      <s id="b.GEN.30.21.1">Dəffər a wen təgraw du tabarart, təg'as eṣəm Dina.</s>
     </seg>
     <seg type="verse" id="b.GEN.30.22">
      <s id="b.GEN.30.22.1">Məššina ikittəw Raxil.</s>
      <s id="b.GEN.30.22.2">Iqbal təwaṭray-net, ikf et fərregat ən təla ən bararan.</s>
     </seg>
     <seg type="verse" id="b.GEN.30.23">
      <s id="b.GEN.30.23.1">Təga tadist təgraw barar təṇṇa: «Məššina ikkas i daɣ takarakit.»</s>
     </seg>
     <seg type="verse" id="b.GEN.30.24">
      <s id="b.GEN.30.24.1">Təg'as eṣəm Yusəf, təṇṇa: «Ya Əməli šit'i du iyyan barar!»</s>
     </seg>
     <seg type="verse" id="b.GEN.30.25">
      <s id="b.GEN.30.25.1">Ihu Yusəf ɣas, iṇṇa Yaqub i Laban: «Sallam i ad akkaɣ aytedan in daɣ akal nana.</s>
     </seg>
     <seg type="verse" id="b.GEN.30.26">
      <s id="b.GEN.30.26.1">Akf i šiḍoden in əd bararan in win a fəl ak əšɣala, ad agla, fəlas təṣṣana kay iṃan nak as əgəɣ ak aššəɣəl ihossayan.»</s>
     </seg>
     <seg type="verse" id="b.GEN.30.27">
      <s id="b.GEN.30.27.1">Iṇṇ as Laban: «Oṇsayaq qay a di təqbəla tara nin a: "qam harwa", id tənafləyt in əddəlil nak afəl tat əgrawa, if'ik Məššina albaraka.»</s>
     </seg>
     <seg type="verse" id="b.GEN.30.28">
      <s id="b.GEN.30.28.1">Iššewal harwa da, iṇṇ as: «Əfrəs i alxaq nak, ad ak k ərzəma.»</s>
     </seg>
     <seg type="verse" id="b.GEN.30.29">
      <s id="b.GEN.30.29.1">Iṇṇ as Yaqub: «Iṃan nak təṣṣana a wa dər ola aššəɣəl wa dak əge, d a wa dər tola təttit n aharay nnak ɣur-i.</s>
     </seg>
     <seg type="verse" id="b.GEN.30.30">
      <s id="b.GEN.30.30.1">«Aṃaran təṣṣanaɣ as dat aṣṣa nin təla nnak ši əṇdərrat.</s>
      <s id="b.GEN.30.30.2">Mišan əmərədda təga təttit tagget, issiwar kay Məššina albaraka edagg oṣəɣ.</s>
      <s id="b.GEN.30.30.3">Mišan əmərədda ewad alwaq n ad əšɣəla i tələqqawen in.»</s>
     </seg>
     <seg type="verse" id="b.GEN.30.31">
      <s id="b.GEN.30.31.1">Iṇṇ as Laban: «Ma kay z akfa?»</s>
      <s id="b.GEN.30.31.2">Ijjəwwab as Yaqub: «Wər di za takfa wala.</s>
      <s id="b.GEN.30.31.3">Aṃaran ad agla, og̣azaɣ ak eharay nnak as təqbala əššərəd wa dak z aga da.</s>
     </seg>
     <seg type="verse" id="b.GEN.30.32">
      <s id="b.GEN.30.32.1">«A di tayya, azalada, ərzəga eharay nnak a daɣ-as d əkkəsa ijamaran kul win šaɣarnen əd win bardaɣnen madeɣ win kawalnen daɣ ayfəd əd sagayan kul win šaɣarnen əd win bardaɣnen daɣ wəlli nnak.</s>
      <s id="b.GEN.30.32.2">Ad əqqəlan alxaqq in.</s>
     </seg>
     <seg type="verse" id="b.GEN.30.33">
      <s id="b.GEN.30.33.1">«Dəffər a wa as təššəggaraɣ alxaqq in ad təṣṣənaɣ as nak aw tidət: as təgrawa daɣ aharay nin asagay wər nəšaɣar madeɣ wər nəbardaɣ, madeɣ əjemar wər nəkawal, təṣṣənaɣ as əmikər add əgan.</s>
     </seg>
     <seg type="verse" id="b.GEN.30.34">
      <s id="b.GEN.30.34.1">Iṇṇa Laban: «Ənta ddi da!</s>
      <s id="b.GEN.30.34.2">Ardəɣ s a wa təṇṇe.»</s>
     </seg>
     <seg type="verse" id="b.GEN.30.35">
      <s id="b.GEN.30.35.1">Mišan əzəl wen da ad iṣkat daɣ aharay-net izulaɣ kul win golənditan əd win bardaɣnen, əd wəlli kul šin šaɣarnen əd šin bardaɣnen, kul a wa əhanat təməllawen daɣ aharay nnet.</s>
      <s id="b.GEN.30.35.2">Iṣkat tolas ayfəd kul šin kawalnen.</s>
      <s id="b.GEN.30.35.3">Ig'en daɣ fassan ən maddan əs.</s>
     </seg>
     <seg type="verse" id="b.GEN.30.36">
      <s id="b.GEN.30.36.1">Dəffər a wen issaggalat tan s igəg ən karad aḍan n əšikəl gər essan əd Yaqub.</s>
      <s id="b.GEN.30.36.2">Inəṭṭaf Yaqub d a w a dd iqqiman daɣ aharay ən Laban.</s>
     </seg>
     <seg type="verse" id="b.GEN.30.37">
      <s id="b.GEN.30.37.1">Iɣtas-du Yaqub iləgwan win əbdagnen daɣ karad rawan n eškan əṃosnen libne, luz d ermon.</s>
      <s id="b.GEN.30.37.2">Təzzar ig'asan izalwakan mallolnen s əzənzəf.</s>
     </seg>
     <seg type="verse" id="b.GEN.30.38">
      <s id="b.GEN.30.38.1">Təzzar iṣṣəns'en daɣ təšəšwit ən təjəngərert ta daɣ iṣṣasu aharay nnet.Amazay wen iṃos wan təməzik ən təntawen-net.</s>
     </seg>
     <seg type="verse" id="b.GEN.30.39">
      <s id="b.GEN.30.39.1">Ad əzzagnat əhaṇṇaynat iləgwan win issəṇsa Yaqub, a du tarawnat ikərwatan əganen igolənditan, əd win šaɣarnen əd win bardaɣnen.</s>
     </seg>
     <seg type="verse" id="b.GEN.30.40">
      <s id="b.GEN.30.40.1">Iššota Yaqub tolas as izammazay ayfəd, təzzar izzəzak kanat i karran dat šin Laban kawalnen əd šin mallolnen n əlkəzan.</s>
      <s id="b.GEN.30.40.2">Idkal Yaqub maddanəs ən tazzog a, iga sər-san əsəgən.</s>
     </seg>
     <seg type="verse" id="b.GEN.30.41">
      <s id="b.GEN.30.41.1">Id əssəbdarnat taɣsiwen šin əngaynen ad assaṇsu dat-əsnat ɣur təšəšwit iləgwan win zalwakan mallolnen fəl ad əzəgnat əhaṇṇaynat tan.</s>
     </seg>
     <seg type="verse" id="b.GEN.30.42">
      <s id="b.GEN.30.42.1">Mišan wər tan isəṇsu dat šin ənšašnen əmmək en da as eharay wa inšašan kul iqqal in Laban, wa ingayan il'ay Yaqub</s>
     </seg>
     <seg type="verse" id="b.GEN.30.43">
      <s id="b.GEN.30.43.1">Adi da a iknan əsəggərgəs ən Yaqub wəllen, iga daɣ aharay wa ənḍərran isəgan zawwarnen,əd ṃənas dəzdan d eklan əd taklaten.</s>
     </seg>
    </div>
    <div type="chapter" id="b.GEN.31">
     <seg type="verse" id="b.GEN.31.2">
      <s id="b.GEN.31.2.1">Iay Yaqub əṃəttəy daɣ mazalan ən Laban fəl win n anin.</s>
     </seg>
     <seg type="verse" id="b.GEN.31.3">
      <s id="b.GEN.31.3.1">Iṇṇa Əməli i Yaqub: «Əqqəl akal ən marawan nak, ɣur aɣaywan n abba nnak, əṣṣana daɣ ak.»</s>
     </seg>
     <seg type="verse" id="b.GEN.31.4">
      <s id="b.GEN.31.4.1">Iɣra ddu Yaqub Raxil əd Leyya s əṣuf wa iha ənta d aharay-net wa ənḍərran.</s>
     </seg>
     <seg type="verse" id="b.GEN.31.5">
      <s id="b.GEN.31.5.1">Iṇṇ asnat: «Əgrəɣ in as šiṃətəkwəyen n abba nnakmat wər di əṇfenat šilat n anin, mišan Məššina n abba nin illa ɣur-i.</s>
     </seg>
     <seg type="verse" id="b.GEN.31.6">
      <s id="b.GEN.31.6.1">Təṣṣanmat iṃan nakmat as wər din əglema daɣ təɣurad in wala, y əššəɣəl n abba nnakmat.</s>
     </seg>
     <seg type="verse" id="b.GEN.31.7">
      <s id="b.GEN.31.7.1">Mišan iyyəwan i təkaddilt, iyyəwan əsəṃṃəttəy n alxaqq in.</s>
      <s id="b.GEN.31.7.2">Mišan wər t'ikfa Məššina turagat n a di agu əššur.</s>
     </seg>
     <seg type="verse" id="b.GEN.31.8">
      <s id="b.GEN.31.8.1">S əmmək en da kud a iṇṇa win šaɣarnen a əṃosnen alxaqq in, ket-nasnat təntawen erawnat du ikərwatan šaɣarnen, kudeɣ iṇṇa win golənditan a iṃosan alxaqq in ənta da təntawen erawnat du ikərwatan əganen igolənditan.</s>
     </seg>
     <seg type="verse" id="b.GEN.31.9">
      <s id="b.GEN.31.9.1">Məššina iṃan-net as di ikfa daɣ aharay n abba nnakmat</s>
     </seg>
     <seg type="verse" id="b.GEN.31.10">
      <s id="b.GEN.31.10.1">Daɣ tamert ta n sabdar ən təmenesen ad ənaya daɣ tərgət isawalan əganen əgolənditan əd wiyyad šaɣarnen əd wiyyad farfoznen, as əzagan təntawen n aharay a.</s>
     </seg>
     <seg type="verse" id="b.GEN.31.11">
      <s id="b.GEN.31.11.1">Iṇṇ'i angalos ən Məššina daɣ tərgət "Yaqub" Əṇṇeɣ-as "hun".</s>
     </seg>
     <seg type="verse" id="b.GEN.31.12">
      <s id="b.GEN.31.12.1">Iṇṇ'i: "Ədkəl aṣawad nak, ad tagga isawalan win əzagnen təntawen n aharay əgan əgolənditan, šaɣera madeɣ farfoza.</s>
      <s id="b.GEN.31.12.2">Adi wər t id'eway ar as ənaya a wa dak iga Laban.</s>
     </seg>
     <seg type="verse" id="b.GEN.31.13">
      <s id="b.GEN.31.13.1">Nak Məššina ən Betel wa dak d'inafalalan ɣur Betel edag wa daɣ tənɣala widi fəl təhunt, edag wa daɣ i tədkala arkawal.</s>
      <s id="b.GEN.31.13.2">Əmərədda, əṇkər,əg̣məd akal a, əqqəl akal ən marwan nak.»</s>
     </seg>
     <seg type="verse" id="b.GEN.31.14">
      <s id="b.GEN.31.14.1">Təṇṇa Raxil əd Leyya i Yaqub: «Wər nəla tadagart ən təkasit daɣ abba nnana.</s>
     </seg>
     <seg type="verse" id="b.GEN.31.15">
      <s id="b.GEN.31.15.1">Idkal ana šilat ən təmagaren id inazzan danaɣ in iga, inɣa azrəf wa din nənza, awalla za ar inɣ ay, azrəf wa as imməkkan a tu nilu.</s>
     </seg>
     <seg type="verse" id="b.GEN.31.16">
      <s id="b.GEN.31.16.1">Daɣ adi təgərgist kul ta dd'ibaz Məššina daɣ abba nnana šin maddan-nəna.</s>
      <s id="b.GEN.31.16.2">Əmərədda agu a w'as dak iṇṇa Məššina.»</s>
     </seg>
     <seg type="verse" id="b.GEN.31.17">
      <s id="b.GEN.31.17.1">Isammatag Yaqub i təzrek, issəwan maddan-əs əd təḍoden-net olaman,</s>
     </seg>
     <seg type="verse" id="b.GEN.31.18">
      <s id="b.GEN.31.18.1">izzərgaz ihərwan-net, eway ərrəzəɣan kul win sər-əs əggaznen daɣ Mesofotami, ikk' akal wa n Kanan ɣur Isxaq abba nnet.</s>
     </seg>
     <seg type="verse" id="b.GEN.31.19">
      <s id="b.GEN.31.19.1">Ikka Laban edagg ən talazay ən təḍuft n aharay nnet, tokar du Raxil aṣṣənaṃan-net dəffər-əs.</s>
     </seg>
     <seg type="verse" id="b.GEN.31.20">
      <s id="b.GEN.31.20.1">Ikkərras Yaqub Laban wa n aw Aram s as iḍḍəggag dəffər-əs wər das imel.</s>
     </seg>
     <seg type="verse" id="b.GEN.31.21">
      <s id="b.GEN.31.21.1">Iḍḍəggag d a wa ila kul, iɣras agarew wa n Fərat, innəmad ikallan n ədɣaɣan win Gilhad.</s>
     </seg>
     <seg type="verse" id="b.GEN.31.22">
      <s id="b.GEN.31.22.1">Əzəl wa n karad igraw Laban isalan n əḍəggəg ən Yaqub.</s>
     </seg>
     <seg type="verse" id="b.GEN.31.23">
      <s id="b.GEN.31.23.1">Ilkam as ənta əd meddan ən šəqqaɣan-net ewadan tu dəffər əṣṣ' aḍan n əšikəl daɣ ədɣaɣan win Gilhad.</s>
     </seg>
     <seg type="verse" id="b.GEN.31.24">
      <s id="b.GEN.31.24.1">As ig' ahad inafalal Məššina i Laban daɣ tərgət iṇṇ'as: «Ənkəd y ad taga arat i Yaqub gər olaɣ wala ibrar.»</s>
     </seg>
     <seg type="verse" id="b.GEN.31.25">
      <s id="b.GEN.31.25.1">As ewad Laban Yaqub ikras ahaket-net daɣ akal wa n ədɣaɣan ən Gilhad.</s>
      <s id="b.GEN.31.25.2">Iga Laban əd meddan-net a wen da.</s>
     </seg>
     <seg type="verse" id="b.GEN.31.26">
      <s id="b.GEN.31.26.1">Iṇṇa Laban i Yaqub: «Ma təge da?</s>
      <s id="b.GEN.31.26.2">Təkkərrasaɣ i, tewaya šibararen in as taṇṇa šiməskasa n əməgər?</s>
     </seg>
     <seg type="verse" id="b.GEN.31.27">
      <s id="b.GEN.31.27.1">Ma fəl du təḍəggaga daɣ əssir?</s>
      <s id="b.GEN.31.27.2">Mas di təkkərrasa sas di wər təmela?</s>
      <s id="b.GEN.31.27.3">Ənnar di təmala ayyaq qay tagla du daɣ tədəwit d aṣak daw maslan ən tandiwen d əṇzadan.</s>
     </seg>
     <seg type="verse" id="b.GEN.31.28">
      <s id="b.GEN.31.28.1">Wər di toyyeɣ ad əzələmmeɣ ihayawan in əd təbararen in, agaɣ asan šiwaṭriwen.</s>
      <s id="b.GEN.31.28.2">Təgeɣ təṃətəkwəyt n əmeskəl!</s>
     </seg>
     <seg type="verse" id="b.GEN.31.29">
      <s id="b.GEN.31.29.1">Əleɣ fərregat n ad awan əɣšada.</s>
      <s id="b.GEN.31.29.2">Mišan ənḍod imməgrad sər-i Məššina n abba nnak, iṇṇ'i: "Ənkəd y ad tagaɣ arat i Yaqub gər olaɣ wala ibrar."</s>
     </seg>
     <seg type="verse" id="b.GEN.31.30">
      <s id="b.GEN.31.30.1">Əgreɣ teklay nak fəlas əṣuf a kay iggazan n aɣaywan nawan mišan ma fəl tokara du aṣṣanaman in?»</s>
     </seg>
     <seg type="verse" id="b.GEN.31.31">
      <s id="b.GEN.31.31.1">Iṇṇa Yaqub i Laban: «Awalla, təksəda a əgeɣ as a daɣ i tabəza ašš-ek əs təɣurad.</s>
     </seg>
     <seg type="verse" id="b.GEN.31.32">
      <s id="b.GEN.31.32.1">Daɣ batu n aṣṣanaman nak i ɣur tan du təgrawa ad aṃṃat!</s>
      <s id="b.GEN.31.32.2">Səffətəktək a wa əle tədkəla a wa təle dat təgiyyawen n aytedan nana!»</s>
      <s id="b.GEN.31.32.3">Wər iṣṣen Yaqub as Raxil a du tokarat aṣṣanaman.</s>
     </seg>
     <seg type="verse" id="b.GEN.31.33">
      <s id="b.GEN.31.33.1">Igla Laban isaffataktak ehan wa n Yaqub d ahan wa n Leyya əd wa n təwahayen-net an ṣanatat, wər igrew wala.</s>
      <s id="b.GEN.31.33.2">Ɣur ag̣amad-net ehan wa n Leyya iggaz wa n Raxil.</s>
      <s id="b.GEN.31.33.3">Ənta Raxil a tədkalat aṣṣanaman təɣbar tan daɣ təxawit-net, təqqim daɣ-as.</s>
      <s id="b.GEN.31.33.4">Adi da fəl təṇṇa y abba-net assaɣa wa d'iggaz šin əsəffətəktək n ahaket-net: «Ad wər təššəka abba nin as wər əbdeda ɣur iguz nak fəlas alɣadat a di təgrawat.»</s>
      <s id="b.GEN.31.33.5">Isaffataktak Laban ahaket-net kul mišan wər igrew aṣṣanaman-net.</s>
     </seg>
     <seg type="verse" id="b.GEN.31.36">
      <s id="b.GEN.31.36.1">Iggaz alham Yaqub təzzar imməṣtan əd Laban iṇṇa: «Məni a wa əɣšada?</s>
      <s id="b.GEN.31.36.2">Ma iṃos abakkad in as di təhhore?</s>
     </seg>
     <seg type="verse" id="b.GEN.31.37">
      <s id="b.GEN.31.37.1">Daɣ adi əmərədda ad təsaffataktaka ilalan nin kul ma du təgrawa təleq qu?</s>
      <s id="b.GEN.31.37.2">Sakn'ay y aytedan in əd win nak ad aggayen fəl a wa illan gar-ena!</s>
     </seg>
     <seg type="verse" id="b.GEN.31.38">
      <s id="b.GEN.31.38.1">Əmərədda ṣanatat təṃərwen n awatay a əge əlle ɣur-ək.</s>
      <s id="b.GEN.31.38.2">Wər kala əgarnat ayfəd nak wala wəlli nnak, wər kala ətšeɣ ijəɣal n əsəgən nak.</s>
     </seg>
     <seg type="verse" id="b.GEN.31.39">
      <s id="b.GEN.31.39.1">Teɣsay nak ətšan wəxsan wər dak du tiwəya iləzgan-net, nak tat irazzaman daɣ təɣurad in id təḍgazaɣ i gər təmmitša ehad wala ezal.</s>
     </seg>
     <seg type="verse" id="b.GEN.31.40">
      <s id="b.GEN.31.40.1">Nak a təkaggay təfuk s azal, inɣ'i asamed s ahad, aṃaran faw iṃṃokar eṭəs in.</s>
     </seg>
     <seg type="verse" id="b.GEN.31.41">
      <s id="b.GEN.31.41.1">Əmmək en da as daɣ ṣanatat təṃərwen n awatay šin əge ɣur-ək: Maraw elan d əkkoz taggalt ən təbararen nak ṣanatat, ṣədis elan fəl aharay-nnak, təyyəwanaɣ əsəṃṃəttəy n alxaqq in.</s>
     </seg>
     <seg type="verse" id="b.GEN.31.42">
      <s id="b.GEN.31.42.1">Kundab' as Məššina n abba nin Ibrahin, wa iksud abba nin Isxaq as əheɣ taɣlift-net, illikan as əmərədda təstaɣaɣ i da əqquran fassan nin.</s>
      <s id="b.GEN.31.42.2">Mišan Məššina ogga arkaṇay nin d iket n əššəɣəl iṣṣohen wa dak əge, adi da fəlas əṇdod, immigrad daɣ batu nin.»</s>
     </seg>
     <seg type="verse" id="b.GEN.31.43">
      <s id="b.GEN.31.43.1">Iṇṇa Laban i Yaqub: «Šibararen a ši nnu, bararan a i nnu, eharay a i nnu, a wa təhaṇṇaya da kul i nnu.</s>
      <s id="b.GEN.31.43.2">Mišan, əmərədda, wər əle batu fəl təbararen in əd bararan nasnat.</s>
     </seg>
     <seg type="verse" id="b.GEN.31.44">
      <s id="b.GEN.31.44.1">«Daɣ a di əmərədda nənəmətkəlet arkawal ən tassaq ad iqqal təgiyya gar-i dər-ək.</s>
     </seg>
     <seg type="verse" id="b.GEN.31.45">
      <s id="b.GEN.31.45.1">Təzzar itkal Yaqub təhunt issəɣt-et əs təzzəgrət-net, təqqal təṃətirt.</s>
     </seg>
     <seg type="verse" id="b.GEN.31.46">
      <s id="b.GEN.31.46.1">Təzzar iṇṇa Yaqub y aytedan-net: «Amədat-du šihun!»</s>
      <s id="b.GEN.31.46.2">Əgan-tanat sakfaw, ətšan fall-as.</s>
     </seg>
     <seg type="verse" id="b.GEN.31.47">
      <s id="b.GEN.31.47.1">Iga Laban i sakfaw wen eṣəm Yəgar-Sahaduta (almaɣna sakfaw wa n təgiyya), daɣ awal-net, ig-as Yaqub eṣəm əntada Galed (almaɣna sakfaw wa n təgiyya).</s>
     </seg>
     <seg type="verse" id="b.GEN.31.48">
      <s id="b.GEN.31.48.1">Iṇṇa Laban i Yaqub: «Sakfaw a ən təhun a da ənta iṃosan təgiyya gar-i dər-ək azalada», a di da fəl iga eṣəm Galed.</s>
     </seg>
     <seg type="verse" id="b.GEN.31.49">
      <s id="b.GEN.31.49.1">Iga eṣəm tolas Mitsfa (almaɣna edag n ag̣g̣az), id Laban iṇṇa tolas: «Aglet Əməli išišawalana a nəga daɣ ənəməggag.</s>
     </seg>
     <seg type="verse" id="b.GEN.31.50">
      <s id="b.GEN.31.50.1">«As təjajjargana šibararen-in madeɣ təzlafa šiyyad šiḍoden, aktəw iṃan-nak as kud ɣur-na wər illa awedan da Məššina a iṃosan təgiyya n arkawal wa nənamatkal!»</s>
      <s id="b.GEN.31.50.2">Təzzar iṇṇa Laban i Yaqub: «Təhunt ta əssəɣta da əs təzzəgrət-net əd sakfaw wa,əssəbdadaq-qan gar-i dər-ək, ad aggayyen as wər ana z-iggəz i tan z-akəyan əhan tu arak ṃan.</s>
     </seg>
     <seg type="verse" id="b.GEN.31.53">
      <s id="b.GEN.31.53.1">«Məššina n Ibrahim d Əməli ən Naxor ələkanet-ana!»</s>
      <s id="b.GEN.31.53.2">Dəffər a wen ihad Yaqub əs Məššina wa iksud abba-nnet Isxaq ar ad-iṭṭəf arkawal.</s>
     </seg>
     <seg type="verse" id="b.GEN.31.54">
      <s id="b.GEN.31.54.1">Təzzar iga Yaqub takutay fəl adɣaɣ, iššedaw du sər-əs iššəqqaɣan-net.</s>
      <s id="b.GEN.31.54.2">Ədrawan-tat, ənamaṇsan ahad wə di fəl adɣaɣ.</s>
     </seg>
    </div>
    <div type="chapter" id="b.GEN.32">
     <seg type="verse" id="b.GEN.32.2">
      <s id="b.GEN.32.2.1">Wa iššokal Yaqub əsalkadan as du angalosan.</s>
     </seg>
     <seg type="verse" id="b.GEN.32.3">
      <s id="b.GEN.32.3.1">As tan inay Yaqub, iṇṇa: «A wa aɣaywan ən Məššina!»</s>
      <s id="b.GEN.32.3.2">Adi da fəlas iga adagg en eṣəm Maxanayim (almaɣna əššin ɣawnatan).</s>
     </seg>
     <seg type="verse" id="b.GEN.32.4">
      <s id="b.GEN.32.4.1">Izozar du Yaqub inəmmuzal s amaqqar-net Esaw daɣ ədɣaɣan ən Sehir, akal n Edom.</s>
     </seg>
     <seg type="verse" id="b.GEN.32.5">
      <s id="b.GEN.32.5.1">Oṃar tan, iṇṇ'asan: «Ad taṇṇim i məšš-i Esaw a wa: "Iṇṇ'ak əkli nnak Yaqub: nak əqqimaɣ in ɣur Laban har azalada!</s>
     </seg>
     <seg type="verse" id="b.GEN.32.6">
      <s id="b.GEN.32.6.1">Əggaznat du sər-i šitan, d əzdan, d aharay wa ənḍərran, d eklan əd taklaten.</s>
      <s id="b.GEN.32.6.2">Əzzozaraɣ in inəmmuzal in ad ak əməlan məšš-i, fəl ad əgrəwa ətəwəqbal ɣur-ək."»</s>
     </seg>
     <seg type="verse" id="b.GEN.32.7">
      <s id="b.GEN.32.7.1">Əqqalan du nəmmuzal Yaqub, əṇṇan as: «Noṣ'in amaqqar nak Esaw, ənta iṃan-net issilkad ak du, iddəw d əkkozat təṃad n aləs.»</s>
     </seg>
     <seg type="verse" id="b.GEN.32.8">
      <s id="b.GEN.32.8.1">As isla Yaqub y a wa, təggaz-tu ṭasa wəllen, inkad, izun aytedan-net d aharay-nnet wa ənḍərran əd šitan əd ṃənas, ig-en ṣanatat tərəkfen.</s>
     </seg>
     <seg type="verse" id="b.GEN.32.9">
      <s id="b.GEN.32.9.1">Id orda as as ikənnas Esaw əd tərəkəft iyyat, tahadatad təg̣məd.</s>
     </seg>
     <seg type="verse" id="b.GEN.32.10">
      <s id="b.GEN.32.10.1">Təzzar iṭṭar Yaqub: «Məššina n abba-nin Ibrahim, Məššina n abba-nin Isxaq, Əməli, kay a di-iṇṇan: "Əqqəl akal-nak, ɣur marwan-nak fəl ad ak-aga alxer!" wa di-təgeɣ d iḍuf n arkawal wa di təṣṣəkna, nak ann əkli-nnak ogaran-i.</s>
      <s id="b.GEN.32.10.2">Id fəlas ɣur teklay-nin təburək ɣas a dər əɣrasa Yordan a, mišan, azala, as d-əqqala əṃosa ṣanatat tərəkfen.</s>
     </seg>
     <seg type="verse" id="b.GEN.32.12">
      <s id="b.GEN.32.12.1">«Oṇsayaq-qay ad-i tag̣əza daɣ amaqqar-in Esaw fəlas əksudaɣ ad-i-iṣrəy ihlək-i nak əd bararan əd təḍoden.</s>
     </seg>
     <seg type="verse" id="b.GEN.32.13">
      <s id="b.GEN.32.13.1">«Id kay iṃan-nak ad-i-iṇṇan: "A dak-aga alxer wəllen, əssəgeɣ əzzurriya-nnak šilat ən təblalen n aṃadal ən ṭama n agarew wər nəla aṃadin".»</s>
     </seg>
     <seg type="verse" id="b.GEN.32.14">
      <s id="b.GEN.32.14.1">Iga ṭanat n ad-aṇsu den da ahad wədi.</s>
      <s id="b.GEN.32.14.2">Isaṇṇafran daɣ təla-nnet a iga ṣusay y amaqqar-net Esaw.</s>
     </seg>
     <seg type="verse" id="b.GEN.32.15">
      <s id="b.GEN.32.15.1">Sanatat təṃad ən taɣat əd ṣanatat təṃərwen n əzolaɣ, ṣanatat təṃad ən tilay əd ṣanatat təṃərwen n akar,</s>
     </seg>
     <seg type="verse" id="b.GEN.32.16">
      <s id="b.GEN.32.16.1">karadat təṃərwen ən talamt əd waran-nasnat, əkkozat təṃərwen ən ṭəst əd ṃaraw zəgran, ṣanatat təṃərwen ən tajat əd ṃaraw bangitan.</s>
     </seg>
     <seg type="verse" id="b.GEN.32.17">
      <s id="b.GEN.32.17.1">Izammazay isəgan isoḍaf-tan y eklan-net, iṇṇ-asan: «Izarat-i, tagim taffawt gar-ewwan.»</s>
     </seg>
     <seg type="verse" id="b.GEN.32.18">
      <s id="b.GEN.32.18.1">Dəffər a wen oṃar akli-nnet wa izzərgazan əsəgən wa zzaran: «As təṃənaya d amaqqarr-in Esaw iṣəstan kay: "Ma kay ilan?</s>
      <s id="b.GEN.32.18.2">Mənis tədaga?</s>
      <s id="b.GEN.32.18.3">Ma ilan eharay wa təzzərgaza?"</s>
     </seg>
     <seg type="verse" id="b.GEN.32.19">
      <s id="b.GEN.32.19.1">Taṇṇaɣ-as: "In məšši akli-nnak Yaqub.</s>
      <s id="b.GEN.32.19.2">Isəgan a ṣusay a əṃosan i məšši Esaw.</s>
      <s id="b.GEN.32.19.3">Yaqub iṃan-net ilkam-ana-du.»</s>
     </seg>
     <seg type="verse" id="b.GEN.32.20">
      <s id="b.GEN.32.20.1">Iga alamar wen da y eklan-net kul win əzzərgaznen isəgan win ṣusay.</s>
     </seg>
     <seg type="verse" id="b.GEN.32.21">
      <s id="b.GEN.32.21.1">«Taṇṇim-as tolas: "Akli-nnak Yaqub izay-du"» Id orda-as ad issəṣmad əs ṣusay wa din azzaran.Az-z-aṃṃanayan da mijas igraw ɣur-əs Yaqub ətəwəqbal.»</s>
     </seg>
     <seg type="verse" id="b.GEN.32.22">
      <s id="b.GEN.32.22.1">Issəgla Yaqub isəgan win iga ṣusay y amaqqar-net ad as in izaran.Ənta iṇsa ahad wen daɣ aɣaywan.</s>
      <s id="b.GEN.32.22.2">Iṇkar ahad wədi da itkal šiḍoden-net an ṣanatat, əd təwahayen-net ṣanatat əd bararan-net ṃaraw d iyyan, issəɣras tan angi wan Yaboq.</s>
      <s id="b.GEN.32.22.3">Dəffər a wen issəɣras a wa ila.</s>
     </seg>
     <seg type="verse" id="b.GEN.32.25">
      <s id="b.GEN.32.25.1">Iqqim-du ɣas-net, har t-id oṣa aləs iyyan Ibbəllan dər əs har affaw.</s>
     </seg>
     <seg type="verse" id="b.GEN.32.26">
      <s id="b.GEN.32.26.1">As inay aləs wa as wər ifreg əsənbəg ən Yaqub iḍas-tu daɣ təməllay ən taɣma, tərrəffat tətoɣast-net igla Yaqub iṭṭaf tu.</s>
     </seg>
     <seg type="verse" id="b.GEN.32.27">
      <s id="b.GEN.32.27.1">Iṇṇ-as aləs: «Šalw-i ad agla ezal iga!»</s>
      <s id="b.GEN.32.27.2">Mišan iṇṇ-as Yaqub: «Wər kay z-ayya wər fall-i təgeɣ albaraka.»</s>
     </seg>
     <seg type="verse" id="b.GEN.32.28">
      <s id="b.GEN.32.28.1">Iṇṇ-as aləs: «Ma eṣəm-nak?»</s>
      <s id="b.GEN.32.28.2">Ijjəwwab-as: «Yaqub.»</s>
     </seg>
     <seg type="verse" id="b.GEN.32.29">
      <s id="b.GEN.32.29.1">Aṃaran iṇṇ-as aləs: «Dəffər azala, aba as təgəɣ eṣəm Yaqub id təbbillana əd Məššina, əd meddan, təssənbaga.</s>
      <s id="b.GEN.32.29.2">A di da fəlas əmərədda ad tagaɣ eṣəm Israyel (almaɣna ibbəllan əd Məššina)</s>
     </seg>
     <seg type="verse" id="b.GEN.32.30">
      <s id="b.GEN.32.30.1">Dəffər a wen iṣṣəstan-tu Yaqub: «Oṇsayaq-qay ad-i təməlaɣ eṣəm-nak» Miššan iṇṇ-as: «Ma fel təṣastana d eṣəm-in?»</s>
      <s id="b.GEN.32.30.2">Iga fall-as albaraka.</s>
     </seg>
     <seg type="verse" id="b.GEN.32.31">
      <s id="b.GEN.32.31.1">Iga Yaqub y adagg-en eṣəm Fənyel (almaɣna udəm ən Məššina), id iṇṇa: «Əṇaya Məššina udəm s udəm, əgleɣ, əddara!»</s>
     </seg>
     <seg type="verse" id="b.GEN.32.32">
      <s id="b.GEN.32.32.1">As ig̣mad Yaqub Fənyel, əg̣əzzəy ən təfuk.</s>
      <s id="b.GEN.32.32.2">Iṣigadal əs tətoɣast-net.</s>
     </seg>
     <seg type="verse" id="b.GEN.32.33">
      <s id="b.GEN.32.33.1">Əddəlil n a wen da as har azala Kəl Israyel wər təṭṭin azar wa n taɣma osaɣan isəmməɣras ən tətoɣast daɣ ṣan as ənɣan teɣsay, fəlas ənta a itawaḍasan daɣ Yaqub.</s>
     </seg>
    </div>
    <div type="chapter" id="b.GEN.33">
     <seg type="verse" id="b.GEN.33.2">
      <s id="b.GEN.33.2.1">Iga šiwahayen-net əd maddan-əsnat daɣ aɣaf, issəlkam-asnat Leyya əd maddan-əs, aṃaran Raxil əd Yusəf ig-en daɣ ələqqam.</s>
     </seg>
     <seg type="verse" id="b.GEN.33.3">
      <s id="b.GEN.33.3.1">Ənta iṃan-net azzar-asan.</s>
      <s id="b.GEN.33.3.2">As din-ihoz amaqqar-net ig-in sər-əs as əṣṣa səjudan.</s>
     </seg>
     <seg type="verse" id="b.GEN.33.4">
      <s id="b.GEN.33.4.1">Ozal Esaw, issəlkad-as, izalammat-tu igabarrat iri-nnet Aṃaran ad hallan fəl tədəwit n əṃənəy.</s>
     </seg>
     <seg type="verse" id="b.GEN.33.5">
      <s id="b.GEN.33.5.1">As inay Esaw šiḍoden əd bararan iṣəstan Yaqub: «Ma ṃosan win dər təddewa?»</s>
      <s id="b.GEN.33.5.2">Ijjəwwab-as: «A wa bararan win ikfa Məššina s əlxurma-nnet akli-nnak.»</s>
     </seg>
     <seg type="verse" id="b.GEN.33.6">
      <s id="b.GEN.33.6.1">Ewadnat-du təwahayen əd maddan-əsnat əssəjadan y Esaw.</s>
     </seg>
     <seg type="verse" id="b.GEN.33.7">
      <s id="b.GEN.33.7.1">Dəffər a di Leyya əd maddan-əs, əs tilkamat Yusəf əd Raxil.</s>
     </seg>
     <seg type="verse" id="b.GEN.33.8">
      <s id="b.GEN.33.8.1">Iṣṣəstan-t Esaw: «Mas təleɣ əṇṇiyat n a tu-taga əs səgan win dər əṃṃənaya?»</s>
      <s id="b.GEN.33.8.2">Iṇṇ-as Yaqub: «Areɣ a-dak-kan aga ṣusay Məšš-i fəl a ɣur-ək ile əlxurma»</s>
     </seg>
     <seg type="verse" id="b.GEN.33.9">
      <s id="b.GEN.33.9.1">«Ələ ərrəzəɣ aggen amaḍray-nin, əṭṭəf a wa təle,» iṇṇ-as Esaw.</s>
     </seg>
     <seg type="verse" id="b.GEN.33.10">
      <s id="b.GEN.33.10.1">Eges iṇṇ-as Yaqub: «Uhun, oṇsayaq-qay kud kay wər iha arat sər-i, əqbəl ṣusay-nin əmərədda.</s>
      <s id="b.GEN.33.10.2">Ənayaq-qay šišalaɣ a wen d aṇay ən Məššina iṃan-net id ələ ɣur-ək əlxurma.</s>
     </seg>
     <seg type="verse" id="b.GEN.33.11">
      <s id="b.GEN.33.11.1">Əqbəl, a daɣ-ak are, ṣusay wa dak-d-immewayan id Məššina iga fall-i əlləllu-nnet d as ələɣ arat kul wa as əḍḍərara.»</s>
      <s id="b.GEN.33.11.2">Iḍgaz-tu Yaqub wəllen har iqbal Esaw ṣusay-nnet.</s>
     </seg>
     <seg type="verse" id="b.GEN.33.12">
      <s id="b.GEN.33.12.1">Iṇṇa Esaw: «Əndawat!</s>
      <s id="b.GEN.33.12.2">Əddewa dər-ək.»</s>
     </seg>
     <seg type="verse" id="b.GEN.33.13">
      <s id="b.GEN.33.13.1">Iṇṇ-as Yaqub: «Təṣṣana məšš-i as bararan ərkaman, as eharay wa ənḍərran əd šitan saṇkasnen ihhiššal-iənaṭṭaf dər-san id as itawazargaz s ətrub ad-iḍḍəz daɣ əzəl iyyan-da, iggəz-t aṃṃat.»</s>
     </seg>
     <seg type="verse" id="b.GEN.33.14">
      <s id="b.GEN.33.14.1">«Oṇsayaq-qay, məšš-i, ad-i tizara, əlkəmaɣ-ak-in əd təzrek sollan əs təɣəllət ən hərwan win dat-i əd təɣəllət ən bararan har din awəda aɣaywan nak daɣ Sehir.»</s>
     </seg>
     <seg type="verse" id="b.GEN.33.15">
      <s id="b.GEN.33.15.1">Iṇṇ-as Esaw: «Oṇsayaq-qay ad-i təqbəla a ɣur-ək d-ayya iyyad daɣ meddan-in.»</s>
      <s id="b.GEN.33.15.2">Iṇṇ-as Yaqub: «Wər əḍḍərara sər-san.»</s>
      <s id="b.GEN.33.15.3">Igd-i ad əgrawa ɣur-ək əlxurma.»</s>
     </seg>
     <seg type="verse" id="b.GEN.33.16">
      <s id="b.GEN.33.16.1">Əzəl wen da ibaz Esaw tarrayt ta n Sehir iqqal.</s>
     </seg>
     <seg type="verse" id="b.GEN.33.17">
      <s id="b.GEN.33.17.1">Təzzar ikka Yaqub Sukkot (almaɣna ifərgan) ikras ehan y iṃan-net, iga ifərgan y aharay-nnet a di da fəl itawaga y adgg-en eṣəm Sukkot.</s>
     </seg>
     <seg type="verse" id="b.GEN.33.18">
      <s id="b.GEN.33.18.1">Ɣur afel-net Mesofotami, Yaqub oṣa-ddu Šalem, aɣrəm wa n Šəkem, daɣ aṃadal ən Kanan, izzəbbat dat əɣrəm.</s>
     </seg>
     <seg type="verse" id="b.GEN.33.19">
      <s id="b.GEN.33.19.1">Izzənza ɣur maddan-əs ən Xamor, šis ən Šəkem, akarammu n aṃadal wa daɣ ikras ahaket-net s əlqimat ən taṃeday ən tafelt n əzrəf.</s>
     </seg>
     <seg type="verse" id="b.GEN.33.20">
      <s id="b.GEN.33.20.1">Ikras daɣ-as edagg ən ṭəkutay, ig-as eṣəm El-Elohe-Israyel (almaɣna-nnet Məššina ənta Məššina n Israyel).</s>
     </seg>
    </div>
    <div type="chapter" id="b.GEN.34">
     <seg type="verse" id="b.GEN.34.2">
      <s id="b.GEN.34.2.1">Inay-tat Šəkem, ahaya ən Xiwi, iṃos rures ən Xamor wa n əmənokal n akal, ibaz-tat issəxram daɣ-as. iṃan-net, Dina ta n elles ən Yaqub, ig-as tara n iblis ir-et wəllen aṃaran ad-igammay d a wa as tu-za-tirəw.</s>
     </seg>
     <seg type="verse" id="b.GEN.34.4">
      <s id="b.GEN.34.4.1">Iṇṇa Šəken y abba-nnet Xamor: «Agu arat kul wa fəl z-əzləfa tabarart a.»</s>
     </seg>
     <seg type="verse" id="b.GEN.34.5">
      <s id="b.GEN.34.5.1">Isla Yaqub as tabarart-net tətiwajajargan, mišan id zama as maddan-əs əhan əṣuf d aharay iffəsta, wər iṇṇa arat har d-əqqalan.</s>
     </seg>
     <seg type="verse" id="b.GEN.34.6">
      <s id="b.GEN.34.6.1">Xamor, šis ən Šəkem, ikka Yaqub dər-əs ammagrad</s>
     </seg>
     <seg type="verse" id="b.GEN.34.7">
      <s id="b.GEN.34.7.1">As d-əfalan maddanəs ən Yaqub əṣuf əgrawan isalan n a wa igan.</s>
      <s id="b.GEN.34.7.2">Əɣšadan ṃan nasan, iggaz-tan alhan səksədan fəl as əmazal wa tan iṣṣəkna Šəkem iṃosan əsəxrəm daɣ Dina, elles ən Yaqub, isifallas Kəl Israyel.Əmazal wa iṃos arat wər nəmməkkan.</s>
     </seg>
     <seg type="verse" id="b.GEN.34.8">
      <s id="b.GEN.34.8.1">Iṇṇ-asan Xamor: «Barar-in, Šəkem təbaz-tu tarramt ən tabarart-nawan, areɣ daɣ-wan das-tat takfim y azalaf.</s>
     </seg>
     <seg type="verse" id="b.GEN.34.9">
      <s id="b.GEN.34.9.1">«Nazlafatana, akfat-ana ašše-kawan, təkəlam šin nana.</s>
     </seg>
     <seg type="verse" id="b.GEN.34.10">
      <s id="b.GEN.34.10.1">Təham əlxəyyar n ad-təɣsəram ɣur-naar-ena.</s>
      <s id="b.GEN.34.10.2">Əgeɣ akal daɣ fassan nawan, əggəzat-tu, təssəɣləyam daɣ as tilem daɣ as ərrəzəɣan.»</s>
     </seg>
     <seg type="verse" id="b.GEN.34.11">
      <s id="b.GEN.34.11.1">Šəkem iṃan -net iṇṇa y abba ən Dina əd məqqaran-net: «Əqbəlat maṇsay-nin, a kawan-akfa a wa dər təṣṣəstanam kul.</s>
     </seg>
     <seg type="verse" id="b.GEN.34.12">
      <s id="b.GEN.34.12.1">«Əgməyat daɣ-i taggalt zəwwərat əd təṇafuten aggotnen ad awan-ərzəma a wa dər təṣṣəstanam kul mišan akfat-i tabarart a-tat-əzləfa!»</s>
     </seg>
     <seg type="verse" id="b.GEN.34.13">
      <s id="b.GEN.34.13.1">Maddan-əs ən Yaqub iḍgaz ətəwəjəjərgan ən tamaḍrayt nasan Dina as əjjəwwaban i Šəkem əd šis Xamor əkkrrasan tan.</s>
     </seg>
     <seg type="verse" id="b.GEN.34.14">
      <s id="b.GEN.34.14.1">Əṇṇan-asan: «Wər nəfreg ad-nakfu tamaḍrayt-nana aləs wər nəmməṇkad izləf-tat, id a di issiras-ana.</s>
     </seg>
     <seg type="verse" id="b.GEN.34.15">
      <s id="b.GEN.34.15.1">«Wər kawan-za-nakfu tərəddat-nana, ar s-ad-təsəmməṇkədam yayyan kul win əzdaɣnen aɣrəm a.</s>
     </seg>
     <seg type="verse" id="b.GEN.34.16">
      <s id="b.GEN.34.16.1">«Assaɣa di a-kawan-nakfu aššek-ana, nəzləf šin nawan, nəɣsər daɣ-wan, nəkrəs aɣrəf iyyan-da.</s>
     </seg>
     <seg type="verse" id="b.GEN.34.17">
      <s id="b.GEN.34.17.1">«Mišan as wər təqbelam ad-tammaṇkadam ad nətkəl tabarart-nana, naglu.»</s>
     </seg>
     <seg type="verse" id="b.GEN.34.18">
      <s id="b.GEN.34.18.1">Əljəmat ten ogaman-tat id Xamor əd rures Šəkem.</s>
     </seg>
     <seg type="verse" id="b.GEN.34.19">
      <s id="b.GEN.34.19.1">Daɣ əḍḍəguz ən tara ən tabarart ən Yaqub issətrab Šəkem əlqəbulat n a wa daɣ-san itawagmayan.</s>
      <s id="b.GEN.34.19.2">Ənta iṃos wa itawaṣofan daɣ ahan-nasan.</s>
     </seg>
     <seg type="verse" id="b.GEN.34.20">
      <s id="b.GEN.34.20.1">Ikka Xamor əd rures Šəkem edag wa n əṃənəy daɣ əmi n əɣrəm, əmməgradan i meddan n əɣrəm, əṇṇan:</s>
     </seg>
     <seg type="verse" id="b.GEN.34.21">
      <s id="b.GEN.34.21.1">«Meddan en ənniyen-ana alxer, ayyatanaq-qan ad-əɣsəran daɣ akal,əssəɣləyan daɣ-as.Akal elwa fall-ana nakkanay dər-san!</s>
      <s id="b.GEN.34.21.2">Nəfrəg azalaf n ašš-essan, nakf-en šin nana.</s>
     </seg>
     <seg type="verse" id="b.GEN.34.22">
      <s id="b.GEN.34.22.1">«Mišan dər əššərəd n as meddan en wər z-əqbəlan tartit dər-na, nəqqəl aɣrəf iyyan-da ar s ad-əmmiṇkadan yayyan-nana kul šilat-nasan.</s>
     </seg>
     <seg type="verse" id="b.GEN.34.23">
      <s id="b.GEN.34.23.1">«Ardatana s ad-nəqbəl əššərəd-di, aṃaran as əɣsaran daɣ-na, əddi ihərwan-nasan d ərrəzaɣan nasan ad-əqqəlan in nana.»</s>
     </seg>
     <seg type="verse" id="b.GEN.34.24">
      <s id="b.GEN.34.24.1">Əqbalan aytedan kul winn əɣrəm a wa dasan-iṇṇa Xamor əd rures Šəkem, aṃaran əmməṇkadan yayyan n əɣrəm.</s>
     </seg>
     <seg type="verse" id="b.GEN.34.25">
      <s id="b.GEN.34.25.1">Mišan əzəl wa n karad, daɣ əknan yayyan win əṃṃənkadnen təzzurt, ənkaran du maddanəs ən Yaqub əššin, iməqqaran ən Dina, Šimehon əd Lefi, ətkalan šikabiwen-nasan, əggazan aɣrəm wər nənked ad ənaqqan yayyan kul win t-əhanen.</s>
     </seg>
     <seg type="verse" id="b.GEN.34.26">
      <s id="b.GEN.34.26.1">Ənɣan Xamor iṃan-net əd rures Šəkem əs takoba, əbazan-du Dina daɣ ahan ən Šəkem, əglan dər-əs.</s>
     </seg>
     <seg type="verse" id="b.GEN.34.27">
      <s id="b.GEN.34.27.1">Maddanəs ən Yaqub saffaykan šiməɣsa, oɣan aɣrəm wa ijajjarganan tamaḍrayt-nasan.</s>
     </seg>
     <seg type="verse" id="b.GEN.34.28">
      <s id="b.GEN.34.28.1">Ətkalan eharay wa ənḍərran əd wa zuwwaran, d əzdan, d a wa ihan aɣrəm kul d əṣuf.</s>
     </seg>
     <seg type="verse" id="b.GEN.34.29">
      <s id="b.GEN.34.29.1">Oɣan, ewayan təgərgist-nasan kul, əd maddan-əsan əd təḍoden-nasan, d a wa ihan iṇan-nasan kul.</s>
     </seg>
     <seg type="verse" id="b.GEN.34.30">
      <s id="b.GEN.34.30.1">Iṇṇa Yaqub i Šimehon əd Lefi: «Təgam-i daɣ aššawaša, təgam-i ark aḍu dat Kəl-Kanan əd Kəl-Fəriz.</s>
      <s id="b.GEN.34.30.2">Nak wər əleɣ ar təkəbəzzet ən meddan s iga adi əntanay as namannakan fall-i, əṣrayan-i, a-di-əhləkan nak d aɣaywan-in.»</s>
     </seg>
     <seg type="verse" id="b.GEN.34.31">
      <s id="b.GEN.34.31.1">Mišan əṇṇan-as: «Wər nəfreg ad-nayyu aləs wa išaššalan tamaḍrayt-nana əd tənəssexrəmt.»</s>
     </seg>
    </div>
    <div type="chapter" id="b.GEN.35">
     <seg type="verse" id="b.GEN.35.2">
      <s id="b.GEN.35.2.1">Iṇṇa Yaqub y aytedan-net əd win dər-əs əddewnen: «Əgərat-in aṣṣanaman win ɣur-wan əllanen, zəzdəgat, təsəṃṃəttəyam isəlsa!</s>
     </seg>
     <seg type="verse" id="b.GEN.35.3">
      <s id="b.GEN.35.3.1">Ad-nəfəl edagg a, ad-nakku Bet-El dad z-əkrəsa edagg ən təkutay i Məššina wa di-isannaflayan assaɣa wa ad əmaɣatara, iṣṣan daɣ-i edag oṣe.»</s>
     </seg>
     <seg type="verse" id="b.GEN.35.4">
      <s id="b.GEN.35.4.1">Təzzar əkfan Yaqub aṣṣanaman win əlan kul, əd təzabaten ən təməzzugen kul id əṃosnat addabaratan.</s>
      <s id="b.GEN.35.4.2">Iṇbal-tan Yaqub daw ašək igan eṣəm ela illan dagma n əɣrəm ən Šəkem.</s>
     </seg>
     <seg type="verse" id="b.GEN.35.5">
      <s id="b.GEN.35.5.1">Dəffər a wen əṣṣəntan əšikəl.</s>
      <s id="b.GEN.35.5.2">Ixrab Məššina kəl ɣərman win tan ɣalayɣalaynen a di da fəlas wər ilkem awedan i maddan-əs ən Yaqub.</s>
     </seg>
     <seg type="verse" id="b.GEN.35.6">
      <s id="b.GEN.35.6.1">Yaqub əd win dər iddew kul oṣan-in Luz igan eṣəm tolas Bet-El, ihan akal ən Kanan.</s>
     </seg>
     <seg type="verse" id="b.GEN.35.7">
      <s id="b.GEN.35.7.1">Əddi ikras edagg ən təkutay, ig-as eṣəm El-Betel (almaɣna-nnet Məššina ən Betel) id dada a das-d-inafalal Məššina as iḍḍəggag y amaqqar-net.</s>
     </seg>
     <seg type="verse" id="b.GEN.35.8">
      <s id="b.GEN.35.8.1">Aba Dəbora taklit ən Raqqiyyetu, tətawaṇbal daw ašək illan daw betel, igan eṣəm elon as har harwa eṣəm-net Elon wa n Tala.</s>
     </seg>
     <seg type="verse" id="b.GEN.35.9">
      <s id="b.GEN.35.9.1">Inafalal-du Məššina tolas i Yaqub ɣur tawaɣlay-nnet Mesofotami, iga fall-as albaraka,</s>
     </seg>
     <seg type="verse" id="b.GEN.35.10">
      <s id="b.GEN.35.10.1">iṇṇ-as: «Eṣəm-nak Yaqub mišan dəffər azala ad-tagaɣ eṣəm Israyel.»</s>
      <s id="b.GEN.35.10.2">A di da fəl-as itawagga eṣəm Israyel.</s>
     </seg>
     <seg type="verse" id="b.GEN.35.11">
      <s id="b.GEN.35.11.1">Təzzar iṇṇ-as Məššina: «Nak Məššina di maqqaran zəddig.</s>
      <s id="b.GEN.35.11.2">A fall-ak aga albaraka fəl ad ifələyləy əzzurriya-nnak.</s>
      <s id="b.GEN.35.11.3">Əzzurriya-nnak di a daɣ-as tətəwəggu tamattay madeɣ tidawat ən təmattiwen.</s>
      <s id="b.GEN.35.11.4">Agin mənokalan daɣ-as.</s>
     </seg>
     <seg type="verse" id="b.GEN.35.12">
      <s id="b.GEN.35.12.1">«Akal wa əkfeɣ Ibrahim d Isxaq, a-dak-akfa kay da, akfaq-qu y əzzurriya-nnak dəffər-ək.»</s>
     </seg>
     <seg type="verse" id="b.GEN.35.13">
      <s id="b.GEN.35.13.1">Təzzar ig̣mad Məššina edag wa daɣ iššewal i Yaqub.</s>
     </seg>
     <seg type="verse" id="b.GEN.35.14">
      <s id="b.GEN.35.14.1">Issəɣta Yaqub daɣ adag wa sər-əs iššewal Məššina təhunt təzzar inɣal fall-as esmad iṃosan takutay, issəlal-tat widi, təqqal təṃətirt ən Məššina.</s>
     </seg>
     <seg type="verse" id="b.GEN.35.15">
      <s id="b.GEN.35.15.1">Təzzar iga adagg-en wa sər-əs iššewal Məššina eṣəm Bet-El (almaɣna-nnet Ehan ən Məššina).</s>
     </seg>
     <seg type="verse" id="b.GEN.35.16">
      <s id="b.GEN.35.16.1">Yaqub əd tələqqawen-net əg̣madan Bet-El.</s>
      <s id="b.GEN.35.16.2">Daɣ tarrayt n əɣrəm n Efrata, daq-qu əggugan, təggaz Raxil šin ig̣uz n əṃzur, das-wər-nələmmid.</s>
     </seg>
     <seg type="verse" id="b.GEN.35.17">
      <s id="b.GEN.35.17.1">Alwaq wa daɣ fall-as təṣṣas talɣa təṇṇ-as təṇtut ta n tənakbalt: «Dawat, barar iyyan tolas!»</s>
     </seg>
     <seg type="verse" id="b.GEN.35.18">
      <s id="b.GEN.35.18.1">Mišan s iga di da təlla ɣur-əs taṃattant, aṃaran dad zama təgraw tu daɣ amazay wa, təg-as eṣəm Benoni (almaɣna ag talawayt-in) mišan abba-nnet ig-as eṣəm Benyamin (almaɣna ag əɣil).</s>
     </seg>
     <seg type="verse" id="b.GEN.35.19">
      <s id="b.GEN.35.19.1">Aba Raxil.</s>
      <s id="b.GEN.35.19.2">Tətawaṇbal daɣ tarrayt n Efrata, s əmərədda aɣrəm di itawagg-as eṣəm Betlehem.</s>
     </seg>
     <seg type="verse" id="b.GEN.35.20">
      <s id="b.GEN.35.20.1">Issəɣta Yaqub təhunt təqqal təṃətirt fəl tasaṣkawt-net.Təṃətirt-en təmmunn fəl tasaṣkawt ən Raxil har azalada.</s>
     </seg>
     <seg type="verse" id="b.GEN.35.21">
      <s id="b.GEN.35.21.1">Dəffər awen iggəlat, ikras ahaket dənnəg Migdal-Eder.</s>
     </seg>
     <seg type="verse" id="b.GEN.35.22">
      <s id="b.GEN.35.22.1">As iɣsar Israyel daɣ aṃadal wa, itinəməṇsu Ruben əd Bilha, tawahayt n abba-nnet.</s>
      <s id="b.GEN.35.22.2">Isla Israyel a di wər t-ogem.</s>
      <s id="b.GEN.35.22.3">Ila Yaqub ṃaraw bararan d əššin.</s>
     </seg>
     <seg type="verse" id="b.GEN.35.23">
      <s id="b.GEN.35.23.1">Ila əd Leyya: Ruben, aɣafadday, dəffər-əs Šimehon, Lefi, Yuda, Issakar əd Zəbulun</s>
     </seg>
     <seg type="verse" id="b.GEN.35.24">
      <s id="b.GEN.35.24.1">Ila əd Raxil: Yusəf əd Benyamin.</s>
     </seg>
     <seg type="verse" id="b.GEN.35.25">
      <s id="b.GEN.35.25.1">Ila əd Bilha, taklit ən Raxil: Dan əd Naftali.</s>
     </seg>
     <seg type="verse" id="b.GEN.35.26">
      <s id="b.GEN.35.26.1">Ila əd Zilfa, taklit ən Leyya: Gad d Aššer.</s>
      <s id="b.GEN.35.26.2">Əntanay da da maddanəs ən Yaqub win das-d-əhunen daɣ Mesofotami.</s>
     </seg>
     <seg type="verse" id="b.GEN.35.27">
      <s id="b.GEN.35.27.1">Oṣ-in Yaqub aɣaywan n abba-nnet Isxaq daɣ Mamre, daɣ Kiryat-Arba, iṃos əmərədda Xebron, dad iga Ibrahim d Isxaq təməɣsurt ən magaran.</s>
     </seg>
     <seg type="verse" id="b.GEN.35.28">
      <s id="b.GEN.35.28.1">Iga Isxaq təməddurt ən ṭameday n awatay d əṭṭamat təṃərwen,</s>
     </seg>
     <seg type="verse" id="b.GEN.35.29">
      <s id="b.GEN.35.29.1">təzzar aba-tu.</s>
      <s id="b.GEN.35.29.2">Dəffər təɣrəst zagret ilkam i win əglanen.</s>
      <s id="b.GEN.35.29.3">Əṇbalan-tu bararan-net fəl əššin-essan Esaw əd Yaqub.</s>
     </seg>
    </div>
    <div type="chapter" id="b.GEN.36">
     <seg type="verse" id="b.GEN.36.2">
      <s id="b.GEN.36.2.1">Izlaf Esaw šiḍoden ən Kəl Kanan, əṃosnen: Ada, elles n Elan, wa n aw Xiti, Oholibama, elles n Ana, tahayot ən Tsibon, wa n aw Xiwi,</s>
     </seg>
     <seg type="verse" id="b.GEN.36.3">
      <s id="b.GEN.36.3.1">əd Basmat, elles n Ismaɣil, taṃaḍrayt ən Nəbayot.</s>
     </seg>
     <seg type="verse" id="b.GEN.36.4">
      <s id="b.GEN.36.4.1">Ila d Ada Elifaz, ila əd Basmat, Rəhuhel,</s>
     </seg>
     <seg type="verse" id="b.GEN.36.5">
      <s id="b.GEN.36.5.1">ila d Oholibama Yehuš, Yalam, Korax.</s>
      <s id="b.GEN.36.5.2">Bararan win kul əhuwan-du y Esaw daɣ akal ən Kanan.</s>
     </seg>
     <seg type="verse" id="b.GEN.36.6">
      <s id="b.GEN.36.6.1">Dəffər a wen itkal Esaw šiḍoden əd bararan əd təbararen-net, d aytedan kul n aɣaywan-net, əd hərwan əd təlawen kul šin sər-əs əggaznen daɣ akal ən Kanan, igla, innəmad akal iyyan iggugan amaḍray-nnet Yaqub,</s>
     </seg>
     <seg type="verse" id="b.GEN.36.7">
      <s id="b.GEN.36.7.1">fəlas ihərwan-nasan əknanen igət wəllen wər-tan-ewayan ṃəssadan n akal iyyan-da.</s>
     </seg>
     <seg type="verse" id="b.GEN.36.8">
      <s id="b.GEN.36.8.1">Esaw, igan eṣəm tolas Edom, iɣsar daɣ adɣaɣ wa n Sehir.</s>
     </seg>
     <seg type="verse" id="b.GEN.36.9">
      <s id="b.GEN.36.9.1">Ənta da əttarix n əzzurriya n Esaw, aṃaraw ən Kəl Edom, əɣsarnen daɣ akal n ədɣaɣan wa n Sehir.</s>
     </seg>
     <seg type="verse" id="b.GEN.36.10">
      <s id="b.GEN.36.10.1">Əntanay da iṣmawan ən maddanəs n Esaw: Elifaz, rures n Ada, taṇtut n Esaw, Rəhuhel, rures ən Basmat, taṇtut n Esaw.</s>
     </seg>
     <seg type="verse" id="b.GEN.36.11">
      <s id="b.GEN.36.11.1">Elifaz igraw bararan əṃosnen: Teman, Ɣomar, Tsəfo, Gatam, əd Kənaz.</s>
     </seg>
     <seg type="verse" id="b.GEN.36.12">
      <s id="b.GEN.36.12.1">Tawahayt n Elifaz, wa n agg Esaw, ila dər-əs Amalek.</s>
      <s id="b.GEN.36.12.2">Win di bararan kul əzzurriya n Ada, ta ɣur Esaw.</s>
     </seg>
     <seg type="verse" id="b.GEN.36.13">
      <s id="b.GEN.36.13.1">Rəhuhel igraw bararan əṃosnen: Naxat, Zerax, Šamma, əd Miza.</s>
      <s id="b.GEN.36.13.2">Win di bararan kul əzzurriya ən Basmat ta ɣur Esaw.</s>
     </seg>
     <seg type="verse" id="b.GEN.36.14">
      <s id="b.GEN.36.14.1">Oholibama, elles n Ana, tahayyot ən Tsivon, təṃos ta ɣur Esaw, teraw-as-du: Yehuš, Yalam, əd Korax.</s>
      <s id="b.GEN.36.14.2">Əntanay da iṣmawan ən xakəmitan win əganen daɣ əzzurriya n Esaw.</s>
      <s id="b.GEN.36.14.3">Elifaz, wa n aɣafadday-nnet, eraw xakəmitan ən Kəl Edom əṃosnen: Teman, Ɣomar, Tsəfo, Kənaz, KoraxGatan, Amalek.</s>
      <s id="b.GEN.36.14.4">Əṃosan əzzurriya n Ada dd Esaw.</s>
     </seg>
     <seg type="verse" id="b.GEN.36.17">
      <s id="b.GEN.36.17.1">Rəhuhel eraw xakəmitan wiyyad ən Kəl Edom əṃosnen: Naxat, Zerax, Šamma əd Miza.</s>
      <s id="b.GEN.36.17.2">Əṃosan əzzurriya ən Basmat d Esaw.</s>
     </seg>
     <seg type="verse" id="b.GEN.36.18">
      <s id="b.GEN.36.18.1">Oholibama, elles n Ana, ta ɣur Esaw, teraw ənta da xakəmitan əṃosnen: Yəhuš, Yalam, Korax.</s>
     </seg>
     <seg type="verse" id="b.GEN.36.19">
      <s id="b.GEN.36.19.1">Ənta əddi da əzzurriya n Esaw əd xakəmitan-net, win fəl təga tamattay ta n Kəl Edom.</s>
      <s id="b.GEN.36.19.2">Aytedan win d azzarnen s akal wa n Edom əṃosan əzzurriya ən Sehir wa n aw Xori.</s>
      <s id="b.GEN.36.19.3">Əntanay da iṣmawan ən xakəmitan-nasan: Lotan, Šobal, Tsifon, Ana, Dišon, Etser, Dišan.</s>
     </seg>
     <seg type="verse" id="b.GEN.36.22">
      <s id="b.GEN.36.22.1">Maddanəs ən Lotan əṃosan: Xori əd Xamam.</s>
      <s id="b.GEN.36.22.2">Ila Lotan tamaḍrayt, təgat eṣəm Timna.</s>
     </seg>
     <seg type="verse" id="b.GEN.36.23">
      <s id="b.GEN.36.23.1">Maddanəs ən Šobal əṃosan: Alfan, Manaxat, Ebal, Šefo, d Onam.</s>
     </seg>
     <seg type="verse" id="b.GEN.36.24">
      <s id="b.GEN.36.24.1">Maddanəs ən Tsifon əṃosan: Aya d Ana.</s>
      <s id="b.GEN.36.24.2">Ana ad d-isaffaggan šiṭṭawen n aṃan daɣ taṇeray ɣur təməḍint-net əzdan ən Tsifon, wa n abba-nnet.</s>
     </seg>
     <seg type="verse" id="b.GEN.36.25">
      <s id="b.GEN.36.25.1">Maddanəs n Ana əṃosan: Dišon d Oholibama, ta n tabarart-net.</s>
     </seg>
     <seg type="verse" id="b.GEN.36.26">
      <s id="b.GEN.36.26.1">Maddanəs ən Dišon əṃosan: Xemdan, Ešban, Itran əd Kəran.</s>
     </seg>
     <seg type="verse" id="b.GEN.36.27">
      <s id="b.GEN.36.27.1">Maddanəs n Etser əṃosan: Bilhan, Zafan d Akan.</s>
     </seg>
     <seg type="verse" id="b.GEN.36.28">
      <s id="b.GEN.36.28.1">Maddanəs ən Dišan əṃosan: Uts d Aran.</s>
      <s id="b.GEN.36.28.2">Əntanay əddi xakəmitan ən Kəl Xori daɣ aṃadal ən Sehir əs təzunen ən taɣmaren-nasan: Lotan, Šobal, Tsibon, Ana, Dišon, Etser, Dišan.</s>
     </seg>
     <seg type="verse" id="b.GEN.36.31">
      <s id="b.GEN.36.31.1">Əgan mənokalan daɣ akal n Edom dat igi-nasan daɣ Kəl Israyel.</s>
      <s id="b.GEN.36.31.2">Əntanay da iṣmawan ən mənokalan win ənasalkamnen daɣ Edom: Bela, ag Behor, n əɣrəm ən Dinhaba, dəffər iba-nnet, Yobab, ag Zerax, n əɣrəm ən Botsra, dəffər iba-nnet, Xušam, n akal ən Kəl Temani, dəffər iba-nnet, Hadad, ag Bədad, n əɣrəm n Afit, irza Kəl Midyan daɣ əṣuf ən Mohab, dəffər iba-nnet, Samla, n əɣrəm ən Masreka, dəffər iba-nnet, Šahul, n əɣrəm ən Rəxobot fəl agarew, dəffər iba-nnet, Bahal-Xanan, agg Akbor, dəffər iba-nnet, Adar, n əɣrəm wa n Fahu, taṇtut-net Məhetabel təṃos elles ən Matred, tahayot ən Me-Zahab.</s>
     </seg>
     <seg type="verse" id="b.GEN.36.40">
      <s id="b.GEN.36.40.1">Əntanay da xakəmitan win əganen daɣ əzzurriya n Esaw əs tawšeten-nasan, əd kalan-nasan, d əsṃawan-nasan: Timna, Alfa, Yətet, Oholibama, Ela, Finon, Kənaz, Teman, Mibtsar, Magdyel, d Iram.</s>
      <s id="b.GEN.36.40.2">Əntanay di xakəmitan n Edom səməsəɣsar nasan daɣ kallan win əhan.</s>
      <s id="b.GEN.36.40.3">Ənta əddi əttarix n Esaw, əmaraw ən Kəl Edom.</s>
      <s id="b.GEN.36.40.4">ƏTTARIX ƏN YUSƏF AG YAQUB</s>
     </seg>
    </div>
    <div type="chapter" id="b.GEN.37">
     <seg type="verse" id="b.GEN.37.2">
      <s id="b.GEN.37.2.1">Ənta da əttarix ən maddanəs ən Yaqub.</s>
      <s id="b.GEN.37.2.2">Yusəf iṃos abi ilan ṃaraw elan d əṣṣa, faw itakku təməḍint ən hərwan nasan iddew əd məqqaran-net maddanəs ən Bilha əd Zilfa, šiḍoden n abba nnet.</s>
      <s id="b.GEN.37.2.3">Faw itaway du i ši-s isalan n arak təṇṇawen šin əgannin.</s>
     </seg>
     <seg type="verse" id="b.GEN.37.3">
      <s id="b.GEN.37.3.1">Israyil(eṣəm wahaḍan ən Yaqub) iṣṣof Yusəf bararan-net kul win haḍatnen fəlas tušaray-net a daq q igraw.</s>
      <s id="b.GEN.37.3.2">Ig'as takatkat təknat šihussay.</s>
     </seg>
     <seg type="verse" id="b.GEN.37.4">
      <s id="b.GEN.37.4.1">Ənayan məqqaran-net as əntanay iṣṣof tan ši-ssan Yusəf, təzzar əgzaran tu har as abas əfragan dər-əs ələsan takkayt.</s>
     </seg>
     <seg type="verse" id="b.GEN.37.5">
      <s id="b.GEN.37.5.1">Iga Yusəf targət, imal asan tat, təzzar əsannahalan tu gezzar.</s>
     </seg>
     <seg type="verse" id="b.GEN.37.6">
      <s id="b.GEN.37.6.1">Iṇṇ'asan: «Səsəmat i ad awan əməla targət ta əgeɣ,</s>
     </seg>
     <seg type="verse" id="b.GEN.37.7">
      <s id="b.GEN.37.7.1">iṃan nana a nayaɣ nəha šiwəgas nətaqqan šibolasen n alkaman, as din əgreɣ təbolast ta nnu təbdad, əkkanat tat du šin nawan əɣalayɣalaynat tat, əssəjadnat as.»</s>
     </seg>
     <seg type="verse" id="b.GEN.37.8">
      <s id="b.GEN.37.8.1">Əṇṇan as məqqaran-net: «Əngəm kay a z iqqəlan əmənokal nana, təxkəmaɣ ana?»</s>
      <s id="b.GEN.37.8.2">Əsannahalan tu məqqaran-net gezzar wəllen fəl tərgət ta sər-san iga da, d amel wa dasan tat iga.</s>
     </seg>
     <seg type="verse" id="b.GEN.37.9">
      <s id="b.GEN.37.9.1">Ilas Yusəf igi ən tərgət iyyat imal tat i məqqaran-net.</s>
      <s id="b.GEN.37.9.2">Iṇṇa: «Əgeɣ targət iyyat tolas təṃosat as ənaya təfuk əd təllit d eṭran əṃosnen maraw d iyyan, a di sajadnen.»</s>
     </seg>
     <seg type="verse" id="b.GEN.37.10">
      <s id="b.GEN.37.10.1">Targət ta imal i məqqaran-net da, imal tat i ši-s ənta da.</s>
      <s id="b.GEN.37.10.2">Iharaššat tu ši-s iṇṇ'as: «Ma iṃos almaɣna ən tərgət ta?</s>
      <s id="b.GEN.37.10.3">Mərda nnak ad ak nəssəjəd nak, d anna nak əd məqqaran nak?»</s>
     </seg>
     <seg type="verse" id="b.GEN.37.11">
      <s id="b.GEN.37.11.1">Təzzar əmmənzaɣan tu məqqaran-net mišan ši-s imməɣras in ikiṭṭəw targət ta.</s>
     </seg>
     <seg type="verse" id="b.GEN.37.12">
      <s id="b.GEN.37.12.1">As əzəl iyyan əglan məqqaran-net əḍanan eharay ən ši-ssan daɣ aṃadal ən Šəkem.</s>
     </seg>
     <seg type="verse" id="b.GEN.37.13">
      <s id="b.GEN.37.13.1">Iṇṇa Israyil i Yusəf: «Iməqqaran nak wərgeɣ əkkan təməḍint əs Šəkem, ayaw a kay zəmmizəla sər-san.»</s>
      <s id="b.GEN.37.13.2">Ikkəwan as Yusəf, iṇṇ'as: «Nak da.»</s>
     </seg>
     <seg type="verse" id="b.GEN.37.14">
      <s id="b.GEN.37.14.1">Iṇṇ'as: «Aglu əṣṣən iməqqaran nak əɣlasan, əntanay d aharay nasan, təqqəla du təməlaɣ i.</s>
      <s id="b.GEN.37.14.2">Təzzar immozal Yusəf, ifal aɣlal wa n Xebron ikka Šəkem.</s>
     </seg>
     <seg type="verse" id="b.GEN.37.15">
      <s id="b.GEN.37.15.1">Ijiwankat as t igraw aləs iyyan, ixrak daɣ əṣuf.</s>
      <s id="b.GEN.37.15.2">Iṇṇ'as: «M'as təṣaggada?»</s>
     </seg>
     <seg type="verse" id="b.GEN.37.16">
      <s id="b.GEN.37.16.1">Iṇṇ'as Yusəf: «Iməqqaran nin as əṣaggada, təfraga ad i təməla edag wa daɣ əssəḍanan.»</s>
     </seg>
     <seg type="verse" id="b.GEN.37.17">
      <s id="b.GEN.37.17.1">Iṇṇ-as aləs: «Əg̣madan edag wa fəlas əsallaɣ asan as əṇṇan:" Əndawatana aṃadal wa n Dotan!"»</s>
      <s id="b.GEN.37.17.2">Iggaz Yusəf ədəriz ən məqqaran-net har tan in oṣa daɣ Dotan.</s>
     </seg>
     <seg type="verse" id="b.GEN.37.18">
      <s id="b.GEN.37.18.1">As t ənayan daɣ igəg, izay tan in, əgan eɣaf fəl at t anɣin.</s>
     </seg>
     <seg type="verse" id="b.GEN.37.19">
      <s id="b.GEN.37.19.1">Ənamaṇṇan gar-essan: «Əməggi ən tərgəten den ad d izayan den.</s>
     </seg>
     <seg type="verse" id="b.GEN.37.20">
      <s id="b.GEN.37.20.1">Anɣiwatanaq qu a tu nəgər daɣ iyyat daɣ təgaziwen a, ad naṇṇu əmudar at t itšan, ad nəṣṣən a wa z'əqqəlnat tərgəten-net.»</s>
     </seg>
     <seg type="verse" id="b.GEN.37.21">
      <s id="b.GEN.37.21.1">Isl asan Ruben, igmay d efsan-net iṇṇ'asan: «Ad wər tagim iṃan-net.»</s>
     </seg>
     <seg type="verse" id="b.GEN.37.22">
      <s id="b.GEN.37.22.1">Ilas iṇṇ'asan: «Ad wər tənɣəlam azni nnet, əgərat t in ɣas daɣ tagaza a təhat əṣuf da, da wər das təɣšedam arat.»</s>
      <s id="b.GEN.37.22.2">Ruben ira at t assafsu har t issuɣəl i ši-s.</s>
     </seg>
     <seg type="verse" id="b.GEN.37.23">
      <s id="b.GEN.37.23.1">As d ewad Yusəf iməqqaran-net əzzafan tu əkkaṣan daɣ-as takatkat-net ta təknat šihussay izlag.</s>
     </seg>
     <seg type="verse" id="b.GEN.37.24">
      <s id="b.GEN.37.24.1">Təzzar ədkalan tu əgaran tu daɣ tagaza wər əhen aṃan.</s>
     </seg>
     <seg type="verse" id="b.GEN.37.25">
      <s id="b.GEN.37.25.1">Dəffər adi əqqiman ad əṭattin as d ətkalan aṣawad nasan, ənayan taɣlamt ən Kəl Ismaɣil a du təfalat aṃadal ən Gilad.</s>
      <s id="b.GEN.37.25.2">Olaman nasan əggiggan ilalan əganen daɣ məglan d aḍutan əzodnen, əgan anamod ən Masar.</s>
     </seg>
     <seg type="verse" id="b.GEN.37.26">
      <s id="b.GEN.37.26.1">Təzzar iṇṇa Yuda i məqqaran-net: «Ma dana z'aknu ad nanɣu amaḍray nnana nəɣbər azni nnet?</s>
     </seg>
     <seg type="verse" id="b.GEN.37.27">
      <s id="b.GEN.37.27.1">Əndawat a t in nazzanzu i Kəl Ismaɣil, da wər das nəɣšed arat, fəlas amaḍray nnana a iṃos, nəṃos dər-əs arat iyyanda.»</s>
      <s id="b.GEN.37.27.2">Təzzar əṭṭafan məqqaran-net batu ta, ənamarḍan dər-əs fall-as.</s>
     </seg>
     <seg type="verse" id="b.GEN.37.28">
      <s id="b.GEN.37.28.1">As d okoyan mazanzan wiyyaḍ ən Kəl Midyan, əkkasan du Yusəf daɣ tagaza, əzzənzan t in i Kəl Ismaɣil ṣanatat təmərwen ən tamma n əzrəf.</s>
      <s id="b.GEN.37.28.2">Ewayan tu Kəl Ismaɣil win əs Masar.</s>
     </seg>
     <seg type="verse" id="b.GEN.37.29">
      <s id="b.GEN.37.29.1">Iqqal du Ruben tagaza inay as Yusəf wər tat iha.</s>
      <s id="b.GEN.37.29.2">Təzzar irmaɣ ad izazarrat isəlsa nnet.</s>
     </seg>
     <seg type="verse" id="b.GEN.37.30">
      <s id="b.GEN.37.30.1">Iqqal iməḍrayan-net, iṇṇ'asan: «Barar wər t'illa!</s>
      <s id="b.GEN.37.30.2">Əmərədda, nak ma z'aga?»</s>
     </seg>
     <seg type="verse" id="b.GEN.37.31">
      <s id="b.GEN.37.31.1">Təzzar əgzaman əzolaɣ ədkalan takatkat ən Yusəf, əssəlmaɣan tat daɣ əzni nnet.</s>
     </seg>
     <seg type="verse" id="b.GEN.37.32">
      <s id="b.GEN.37.32.1">Əsassawayan takatkat ta təknat šihussay əs ši-ssan, əṇṇan as in: «A wa da a din nog̣az əṣṣən kud takatkat ən barar nak adi wala.»</s>
     </seg>
     <seg type="verse" id="b.GEN.37.33">
      <s id="b.GEN.37.33.1">Izday tat iṇṇa: «Takatkat ən barar in a wa!</s>
      <s id="b.GEN.37.33.2">Əmudar n əmətši at t'itšan!</s>
      <s id="b.GEN.37.33.3">Yusəf barar in iqqal idesan immətša!</s>
     </seg>
     <seg type="verse" id="b.GEN.37.34">
      <s id="b.GEN.37.34.1">Ad izazarrat Yaqub telassay-net fəl tərəmmeq, iggaz afartay ən rur-es har ig'azzaman aggotnen.</s>
     </seg>
     <seg type="verse" id="b.GEN.37.35">
      <s id="b.GEN.37.35.1">Ad gammayan bararan-net əd təbararen-net ket nasan ad t'əsəssikəyan tərəmmeq mišan ugay, iṇṇa: «Kala kala, har faw əheɣ afartay iket wər əlkema i barar in s alaxirat.»</s>
      <s id="b.GEN.37.35.2">Imməɣras in ihallu fall-as.</s>
     </seg>
     <seg type="verse" id="b.GEN.37.36">
      <s id="b.GEN.37.36.1">Siga wen Yusəf əzzənzan t'in Kəl Midyan daɣ akal wa n Masar y aləs igan eṣəm Fotifar illan ɣur Firɣawna, iṃos əmuzar ən mag̣azan-net ən nammagaran.</s>
     </seg>
    </div>
    <div type="chapter" id="b.GEN.38">
     <seg type="verse" id="b.GEN.38.2">
      <s id="b.GEN.38.2.1">Aɣrəm wen da a daɣ inay Yuda tabarart n iyyan daɣ Kəl Kanan igan eṣəm Šuwa, təzzar izlaf tat, inamaṇsa dər-əs.</s>
     </seg>
     <seg type="verse" id="b.GEN.38.3">
      <s id="b.GEN.38.3.1">Təga tadist, təggaz aṃzur ən barar, ig'as eṣəm Er.</s>
     </seg>
     <seg type="verse" id="b.GEN.38.4">
      <s id="b.GEN.38.4.1">Təga tadist tolas, təggaz aṃzur ən barar təg'as eṣəm Onan.</s>
     </seg>
     <seg type="verse" id="b.GEN.38.5">
      <s id="b.GEN.38.5.1">Təlas igi ən tədist, ihu du barar təg'as eṣəm Šela.</s>
      <s id="b.GEN.38.5.2">Barar wa as ihu Yuda iha aɣrəm ən Kəzib.</s>
     </seg>
     <seg type="verse" id="b.GEN.38.6">
      <s id="b.GEN.38.6.1">Izzəzlaf Yuda aɣafadday-net Er tanṭut təgat eṣəm Tamar.</s>
     </seg>
     <seg type="verse" id="b.GEN.38.7">
      <s id="b.GEN.38.7.1">Mišan Er, aɣafadday ən Yuda, itagg' arak mazalan wər oggem Məššina, təzzar eway du sər-əs taṃattant.</s>
     </seg>
     <seg type="verse" id="b.GEN.38.8">
      <s id="b.GEN.38.8.1">Təzzar iṇṇa Yuda y Onan: «Aglu, nəməṇsu əd tənṭut n amaqqar nak, ad tagaɣ əzzəbun n ələggus, tagaɣ əzzurriya y amaqqar nak.»</s>
     </seg>
     <seg type="verse" id="b.GEN.38.9">
      <s id="b.GEN.38.9.1">Onan iṣṣanan as əzzurriya wa wərgeɣ i nnet, id inamaṇsa əd tənṭut n amaqqar-net ad issənɣəl daɣ aṃadal fəl ma d'iga əzzurriya y amaqqar-net.</s>
     </seg>
     <seg type="verse" id="b.GEN.38.10">
      <s id="b.GEN.38.10.1">Arat wa wər t oggem Məššina, təzzar eway du sər-əs taṃattant ənta da.</s>
     </seg>
     <seg type="verse" id="b.GEN.38.11">
      <s id="b.GEN.38.11.1">Iṇṇa Yuda i təḍaggalt-net Tamar: «Əggəz afartay daɣ ahan n abba nnam har idwəl barar in Šela.»</s>
      <s id="b.GEN.38.11.2">Fəlas iksud ad agu barar-net wa da taṃattant a əgan məqqaran-net.</s>
      <s id="b.GEN.38.11.3">Təgla Tamar, təɣsar ɣur ši-s.</s>
     </seg>
     <seg type="verse" id="b.GEN.38.12">
      <s id="b.GEN.38.12.1">As təga tamert tagget aba tabarart ən Šuwa, tanṭut ən Yuda.</s>
      <s id="b.GEN.38.12.2">As tu tokay tərəmmeq ən taṃattant ən taɣur-əs, igla ənta Yuda, iddew d əmidi-net Xira wa n Adulam, əkkan Timna, edag wa daɣ du tətawakkas təḍuft n ayfəḍ-net.</s>
     </seg>
     <seg type="verse" id="b.GEN.38.13">
      <s id="b.GEN.38.13.1">Ittəmal adi i Tamar, itawaṇṇ as əḍaggal-net iha tarrayt idag sas Timna, fəl ikus ən təḍuft n ayfəḍ-net.</s>
     </seg>
     <seg type="verse" id="b.GEN.38.14">
      <s id="b.GEN.38.14.1">Təzzar təkkas isəlsa-nnet win n afartay, təssəwar afər fəl at təg̣məd tazdit, təqqim dagma n əṣihar ən tarrayen n Enayim, aɣrəm ihan tarrayt ta n Timna, fəlas togga as Šela idwal, mišan harwa da wər tat itawazazlaf.</s>
     </seg>
     <seg type="verse" id="b.GEN.38.15">
      <s id="b.GEN.38.15.1">As tat inay Yuda iɣil tənəssexrəmt fəlas udəm-net a təssəlsa.</s>
     </seg>
     <seg type="verse" id="b.GEN.38.16">
      <s id="b.GEN.38.16.1">Ikk'et fəl afay ən tarrayt iṇṇ'as: «Əndam a dər-əm nəməṇsa,» fəlas wər iṣṣen as a wa təḍaggalt-net.</s>
      <s id="b.GEN.38.16.2">Təṇṇ'as: «Ma di za takfa tənəməṇsa dər-i.»</s>
     </seg>
     <seg type="verse" id="b.GEN.38.17">
      <s id="b.GEN.38.17.1">Iṇṇ-as: «Ad am in əssəwəta aynəs daɣ aharay nin.»</s>
      <s id="b.GEN.38.17.2">Təṇṇ-as: «Ardeɣ mišan dər əššərəd n a di takfa təməṭirt har i t'idu təssəwəta.»</s>
     </seg>
     <seg type="verse" id="b.GEN.38.18">
      <s id="b.GEN.38.18.1">Iṇṇ'as: «Ma təṃos təməṭirt ta dam z'aga?»</s>
      <s id="b.GEN.38.18.2">Təṇṇ-as: «Ad i takfa əjajwəl nak əd təzarkaten-net, əd təburək a təṭṭafa da.»</s>
      <s id="b.GEN.38.18.3">Ikf-as-tan.</s>
      <s id="b.GEN.38.18.4">Təzzar inamaṇsa dər-əs, təga tadist.</s>
     </seg>
     <seg type="verse" id="b.GEN.38.19">
      <s id="b.GEN.38.19.1">Təbdad, təgla, təkkas afər wa təssəwar, təqqal isəlsa-net win afartay.</s>
     </seg>
     <seg type="verse" id="b.GEN.38.20">
      <s id="b.GEN.38.20.1">Issəwat Yuda aynəs əmidi-net wa n Adulam fəl ad d'awəy ɣur tənṭut kayatan win təṭṭaf əṃosnen təməṭirt.</s>
      <s id="b.GEN.38.20.2">Mišan wər tat in og̣ez.</s>
     </seg>
     <seg type="verse" id="b.GEN.38.21">
      <s id="b.GEN.38.21.1">Iṣṣəstan dər-əs aytedan win əɣsarnen Enayim.</s>
      <s id="b.GEN.38.21.2">Iṇṇ-asan: «Ma təga tənəssexrəmt as kala təwar efay ən tarrayt ta?»</s>
      <s id="b.GEN.38.21.3">Əṇṇan'as: «Wər kala a tu təmal tənəssexrəmt da.»</s>
     </seg>
     <seg type="verse" id="b.GEN.38.22">
      <s id="b.GEN.38.22.1">Iqqal Yuda imal as as wər tat igrew, amaran aytedan da əṇṇan wər təha tənəssexrəmt akal en.</s>
     </seg>
     <seg type="verse" id="b.GEN.38.23">
      <s id="b.GEN.38.23.1">Iṇṇa Yuda: «Təṭṭəfet aratan win ɣur-əs, fəlas wər areɣ ad əggəzan aytedan ši nnu.</s>
      <s id="b.GEN.38.23.2">Aynəs za əssəwataɣ as t'in mišan wər tətawagraw.»</s>
     </seg>
     <seg type="verse" id="b.GEN.38.24">
      <s id="b.GEN.38.24.1">As əganat karadat təlil dəffər adi ittəmal i Yuda as təḍaggalt-net Tamar təssəxram, təga tadist.</s>
      <s id="b.GEN.38.24.2">Iṇṇa Yuda: «Tətəwəkkəset du, tətəwəsəqqədet.»</s>
     </seg>
     <seg type="verse" id="b.GEN.38.25">
      <s id="b.GEN.38.25.1">Amazay wa din tətawakkas təzammazal s əḍaggal-net təṇṇ'as in: «Awedan wa ilan aratan a ənta a di igan tadist, əgmaya daɣ-ak ad təṣṣəna kud təzdayaɣ ejajwəl a əd təzarkaten-net əd təburək a, təməlaɣ i du məšši-ssan.»</s>
     </seg>
     <seg type="verse" id="b.GEN.38.26">
      <s id="b.GEN.38.26.1">Izday tan, Yuda iṇṇa: «Tanṭut ta təla fall-i tidət fəlas nak a tat wər nəzzəzlaf i barar in Šela.»</s>
      <s id="b.GEN.38.26.2">A iga adi wər kala a dər-əs ilas ənəməṇsa.</s>
     </seg>
     <seg type="verse" id="b.GEN.38.27">
      <s id="b.GEN.38.27.1">As tənamahaz d iguz n əṃzur itawaṣṣan as eknewan a za tilu.</s>
     </seg>
     <seg type="verse" id="b.GEN.38.28">
      <s id="b.GEN.38.28.1">Amazay wa ad tətaggaz aṃzur ig̣mad du əfus ən barar iyyan təqqan tənṭut ta n tənakbalt tawšet ən barar a əs tanallay zaggaɣat fəl at təssuṣən as ənta ad d'azzaran.</s>
     </seg>
     <seg type="verse" id="b.GEN.38.29">
      <s id="b.GEN.38.29.1">Mišan issoɣal in əfus-net, azzar as du əmidi-net təhut.</s>
      <s id="b.GEN.38.29.2">Təzzar təṇṇ'as tənakbalt: «Kay tərzeɣ du tarrayt iṃan nak!»</s>
      <s id="b.GEN.38.29.3">Adi da fəlas itawagg'eṣəm Fares.</s>
     </seg>
     <seg type="verse" id="b.GEN.38.30">
      <s id="b.GEN.38.30.1">Ihu du əmidi nnet, w'as təqqan tanallay zaggaɣat daɣ tawšet-net, itawagg'as eṣəm Zarax.</s>
     </seg>
    </div>
    <div type="chapter" id="b.GEN.39">
     <seg type="verse" id="b.GEN.39.2">
      <s id="b.GEN.39.2.1">Iṣṣan Əməli daɣ Yusəf, iqqal əmarzaɣ, iha ehan ən məšši-s.</s>
     </seg>
     <seg type="verse" id="b.GEN.39.3">
      <s id="b.GEN.39.3.1">Igr'in məšši-s as iṣṣan Əməli daɣ-as, irzaɣ arat kul wa itaggu.</s>
     </seg>
     <seg type="verse" id="b.GEN.39.4">
      <s id="b.GEN.39.4.1">Igraw Yusəf saɣmar ɣur məšši-s ig'ay amaššaɣal n ənaflis-net.</s>
      <s id="b.GEN.39.4.2">Isannaṭṭaf tu əd təɣawšiwen kul šin n ahan-net.</s>
     </seg>
     <seg type="verse" id="b.GEN.39.5">
      <s id="b.GEN.39.5.1">Den da ad d'izazzabbat Əməli albaraka fəl ahan n aw Masar wa, fəl əddəlil ən Yusəf.</s>
      <s id="b.GEN.39.5.2">Ig'Əməli tolas albaraka fəl a wa ihan aɣaywan-net kul harkid təwəgas-net.</s>
     </seg>
     <seg type="verse" id="b.GEN.39.6">
      <s id="b.GEN.39.6.1">Iṣannaṭṭaf təla-net kul əd Yusəf har as abas t'iwar ar teṭṭay.</s>
      <s id="b.GEN.39.6.2">Aṃaran ənta Yusəf təhossay azzat-net, igraw tablalt.</s>
     </seg>
     <seg type="verse" id="b.GEN.39.7">
      <s id="b.GEN.39.7.1">Dəffər a di təṇkar tənṭut ən məšši-s ən Yusəf təla du sər-əs əṇṇiyat, təgmay daɣ-as a dər-əs inəməṇsu.</s>
     </seg>
     <seg type="verse" id="b.GEN.39.8">
      <s id="b.GEN.39.8.1">Ugay, iṇṇ'as: «Wər təhəṇṇiyaɣ əsənnəṭṭəf wa di iga məšš-i d ar-es kul fəl təfləst a di iga.</s>
     </seg>
     <seg type="verse" id="b.GEN.39.9">
      <s id="b.GEN.39.9.1">Wər t illa wa di ogaran da, arat kul əle turagat-net ar iguz ən batu ən tənṭut-net.</s>
      <s id="b.GEN.39.9.2">Ənnar əddəlil ətagga ark əmazal a ogdan d a wa, iṃosan təmazrəyt ən Məššina?»</s>
     </seg>
     <seg type="verse" id="b.GEN.39.10">
      <s id="b.GEN.39.10.1">Dər iga wen da təgla faw təgammay daɣ-as a dər-əs inəməṇsu mišan wər as iṣəsim.</s>
     </seg>
     <seg type="verse" id="b.GEN.39.11">
      <s id="b.GEN.39.11.1">Har əzəl iyyan wər t illa awedan waliyyan daɣ kəl ahan iggaz du ehan fəl a daɣ-as aknu əššəɣəl iyyan.</s>
     </seg>
     <seg type="verse" id="b.GEN.39.12">
      <s id="b.GEN.39.12.1">Təzzar təbaz t'əs takatkat-net təṇṇ'as: «Ayaw nəməṇsu dər-i!»</s>
      <s id="b.GEN.39.12.2">Iššəlw'as in i takatkat, ozal, ig̣mad.</s>
     </seg>
     <seg type="verse" id="b.GEN.39.13">
      <s id="b.GEN.39.13.1">As din təgra as oyya as du takatkat, iḍḍəggag,</s>
     </seg>
     <seg type="verse" id="b.GEN.39.14">
      <s id="b.GEN.39.14.1">təzzar təɣra ddu aytedan n aɣaywan, təṇṇ'asan: «Təhaṇṇayam!</s>
      <s id="b.GEN.39.14.2">Immeway du sər-na aw Ibri iyyan fəl a dana isaknu məlka: Fəlas iki a di du-iga igmay daɣ-i a dər-əs nəmaṇsa mišan əsagɣare fall-as.</s>
     </seg>
     <seg type="verse" id="b.GEN.39.15">
      <s id="b.GEN.39.15.1">As di isla as əsagɣare oyya ddu takatkat-net ɣur-i, ozal, ig̣mad.»</s>
     </seg>
     <seg type="verse" id="b.GEN.39.16">
      <s id="b.GEN.39.16.1">Təṭṭaf takatkat ta har d oṣa aləs-net.</s>
     </seg>
     <seg type="verse" id="b.GEN.39.17">
      <s id="b.GEN.39.17.1">Təzzar təssoɣal as əlqissat ta təṇṇ'as: «Akli wa n aw Ibri wa du tewaya sər-na ikk'i du a di isaknu məlka.</s>
     </seg>
     <seg type="verse" id="b.GEN.39.18">
      <s id="b.GEN.39.18.1">Amazay wa ad əsagɣare oyya ddu ɣur-i takatkat-net, iḍḍəggag.</s>
     </seg>
     <seg type="verse" id="b.GEN.39.19">
      <s id="b.GEN.39.19.1">As das təɣrad igi ən salan kul iggaz t'alham.</s>
     </seg>
     <seg type="verse" id="b.GEN.39.20">
      <s id="b.GEN.39.20.1">Isaṭṭarmas du Yusəf ig'ay daɣ kasaw wa əhan məskəsa n əmənokal, irtay dər-san.</s>
     </seg>
     <seg type="verse" id="b.GEN.39.21">
      <s id="b.GEN.39.21.1">Iṣṣan Əməli daɣ Yusəf, ig'as arraxmat, issəɣmar t'əmuzar ən kasaw.</s>
     </seg>
     <seg type="verse" id="b.GEN.39.22">
      <s id="b.GEN.39.22.1">Təzzar, issəɣlaf əmuzar ən kasaw Yusəf iməskəsa kul, a wa itaggan kul ənta a ɣur du itakay.</s>
     </seg>
     <seg type="verse" id="b.GEN.39.23">
      <s id="b.GEN.39.23.1">Əmuzar ən məskəsa wər isəɣrid fadda əššəɣəl ən Yusəf fəlas Əməli a daɣ-as iṣṣanan, irzaɣ arat kul wa itaggu.</s>
     </seg>
    </div>
    <div type="chapter" id="b.GEN.40">
     <seg type="verse" id="b.GEN.40.2">
      <s id="b.GEN.40.2.1">Təzzar iggaz t'alham nasan.</s>
     </seg>
     <seg type="verse" id="b.GEN.40.3">
      <s id="b.GEN.40.3.1">Ig'en Firɣawna ɣur əmuzar ən mag̣azan, daɣ kasaw, wa iha Yusəf.</s>
     </seg>
     <seg type="verse" id="b.GEN.40.4">
      <s id="b.GEN.40.4.1">Issəɣlaf tan əmuzar ən mag̣azan i Yusəf innəṭṭaf dər-san, har əgan azzaman daɣ kasaw.</s>
     </seg>
     <seg type="verse" id="b.GEN.40.5">
      <s id="b.GEN.40.5.1">Daɣ ahaḍ iyyanda imuzaran win den əgan targət daɣ kasaw s akk iyyat d almaɣna-net.</s>
     </seg>
     <seg type="verse" id="b.GEN.40.6">
      <s id="b.GEN.40.6.1">As ig'aɣora oṣ'en du Yusəf, inay tan əzikanzaran.</s>
     </seg>
     <seg type="verse" id="b.GEN.40.7">
      <s id="b.GEN.40.7.1">Təzzar iṣṣəstan tan: «Ma fel təzikanzaram azalada?»</s>
     </seg>
     <seg type="verse" id="b.GEN.40.8">
      <s id="b.GEN.40.8.1">Əjjəwwaban-as: «Akk iyyan daɣ-na əd tərgət-net amaran wər t'illa awedan wa ifragan emel nasnat.</s>
      <s id="b.GEN.40.8.2">Iṇṇ'asan Yusəf: «Ifrag Məššina a dawan t akfu.</s>
      <s id="b.GEN.40.8.3">Magaradat i əs tərgəten nawan.»</s>
     </seg>
     <seg type="verse" id="b.GEN.40.9">
      <s id="b.GEN.40.9.1">Imməgarad as əmuzar ən maššaɣalan win šašwinen Firɣawna əs tərgət-net: «Ənaya dat-i ašək n əzzəbib.</s>
     </seg>
     <seg type="verse" id="b.GEN.40.10">
      <s id="b.GEN.40.10.1">ašək en ila karad zəlan.</s>
      <s id="b.GEN.40.10.2">Da da ad inzar a tu təlsa təjigay, d əzzəbiban əŋŋanen.</s>
     </seg>
     <seg type="verse" id="b.GEN.40.11">
      <s id="b.GEN.40.11.1">Takabart ən Firɣawna təha əfus in, əṇkada du əzzəbiban win, əzmeq qan daɣ takabart, əzzalaɣ as tat in.»</s>
     </seg>
     <seg type="verse" id="b.GEN.40.12">
      <s id="b.GEN.40.12.1">«Ənta almaɣna ən tərget-nak, iṇṇa Yusəf, izəlan win karad n ašək əhan edagg ən karad aḍan.</s>
     </seg>
     <seg type="verse" id="b.GEN.40.13">
      <s id="b.GEN.40.13.1">Daɣ karad aḍan Firɣawna a kay akfu atkul n almaqqam nak, issuɣəl kay əššəɣəl nak, təfrəga a das tələsa izul ən takabart, s əmmək w'as das tat tətazzala anin.</s>
     </seg>
     <seg type="verse" id="b.GEN.40.14">
      <s id="b.GEN.40.14.1">Amaran a di in wər taṭṭawa as təkna taɣra nnak, zəzəd amagarad sər-i i Firɣawna, təkkəsaɣ i in daɣ kasaw a.</s>
     </seg>
     <seg type="verse" id="b.GEN.40.15">
      <s id="b.GEN.40.15.1">Fəlas əmətkəla du s əššil daɣ akal ən Kəl Ibri, aṃaran edag wa ənta da wər əmmozala a di igan daɣ kasaw.»</s>
     </seg>
     <seg type="verse" id="b.GEN.40.16">
      <s id="b.GEN.40.16.1">Assaɣa w'ad iṇay əmuzar ən maššaɣalan win šatšinen Firɣawna Yusəf as ikfa almaɣna ihossayan targət, iṇṇ'as: «Nak da orge.</s>
      <s id="b.GEN.40.16.2">Daɣ tərgət in tawaya fəl aɣaf in karadat təsayyen əhanat təgəlwen šin əzodnen.</s>
     </seg>
     <seg type="verse" id="b.GEN.40.17">
      <s id="b.GEN.40.17.1">Daɣ tasayt ta n afalla əhan tat i Firɣawna ənnuɣan kul ən təgəlwen šin əzodnen, mišan taṣin du g̣ədad, ətaṭṭin tanat daɣ tasayt təwarat eɣaf in.»</s>
     </seg>
     <seg type="verse" id="b.GEN.40.18">
      <s id="b.GEN.40.18.1">«Ənta da, iṇṇ'as Yusəf, almaɣna n adi: šisayyen šin karadat adi karad aḍan.</s>
     </seg>
     <seg type="verse" id="b.GEN.40.19">
      <s id="b.GEN.40.19.1">Daɣ karad aḍan ad ikkəs Firɣawna eɣaf nak, iššiləy kay daɣ ašək, atšin g̣ədad iṣan nak.»</s>
     </seg>
     <seg type="verse" id="b.GEN.40.20">
      <s id="b.GEN.40.20.1">Əzəl wa n karad iṃos amud ən təhut ən Firɣawna, iɣra ddu imaššaɣalan-net iga ddu daɣ-san əmuzar ən win tu šašwinen d əmuzar ən win tu šatšinen, win əhanen kasaw.</s>
     </seg>
     <seg type="verse" id="b.GEN.40.21">
      <s id="b.GEN.40.21.1">Issoɣal əmuzar ən win tu šašwinen əššəɣəl-net, ənta deɣ izzal takabart i Firɣawna,</s>
     </seg>
     <seg type="verse" id="b.GEN.40.22">
      <s id="b.GEN.40.22.1">Amaran əmuzar ən win tu šatšinen iššolay tu, iɣsal du a wa dasan iṇṇa Yusəf.</s>
     </seg>
     <seg type="verse" id="b.GEN.40.23">
      <s id="b.GEN.40.23.1">Mišan əmuzar ən win tu šašwinen wər d'ikta Yusəf, iṭṭəw t'in.</s>
     </seg>
    </div>
    <div type="chapter" id="b.GEN.41">
     <seg type="verse" id="b.GEN.41.2">
      <s id="b.GEN.41.2.1">Inay əṣṣayat šitan əg̣ammadnat t'idu əhossaynat əddəratnat ənnaznat əḍḍannat daɣ taddalət.</s>
     </seg>
     <seg type="verse" id="b.GEN.41.3">
      <s id="b.GEN.41.3.1">Aṃaran əg̣madnat du šiyyad əṣṣayat Ənnil əbrarnen əlbaknat əkkanat šin n azzarnen əbdadnat dagma-nasnat daɣ təšəšwit n Ənnil.</s>
     </seg>
     <seg type="verse" id="b.GEN.41.4">
      <s id="b.GEN.41.4.1">Aṃaran šitan šin əbrarnen əlbaknen, ətšanat əṣṣayat šin hossaynen əddəratnen.</s>
      <s id="b.GEN.41.4.2">Təzzar iṇkar du Firɣawna daɣ etəṣ.</s>
     </seg>
     <seg type="verse" id="b.GEN.41.5">
      <s id="b.GEN.41.5.1">Iqqal etəṣ ilas targət, inay: əṣṣayat təɣaɣanen əṭfasnen əhossaynat idkal tanat agabal iyyanda.</s>
     </seg>
     <seg type="verse" id="b.GEN.41.6">
      <s id="b.GEN.41.6.1">Dəffər adi šiyyaḍ əṣṣayat əṣṣumnen issiqqad-tanat əhud, ədwalnat du dəffər šin azzarnen.</s>
     </seg>
     <seg type="verse" id="b.GEN.41.7">
      <s id="b.GEN.41.7.1">Əlmaznat təɣaɣanen šin əṣṣumnen šin n əṣṣayat əṭfasnen zawwarnen.</s>
      <s id="b.GEN.41.7.2">Iṇkar du Firɣawna, igr'in as awa targət.</s>
     </seg>
     <seg type="verse" id="b.GEN.41.8">
      <s id="b.GEN.41.8.1">As affaw da Firɣawna irriddad, isassaɣara ddu imaššaɣawan əd muṣanan kul ən Masar.</s>
      <s id="b.GEN.41.8.2">Imməgrad asan əs tərgət-net.</s>
      <s id="b.GEN.41.8.3">Mišan waliyyan a t'ikfan almaɣna nnet.</s>
     </seg>
     <seg type="verse" id="b.GEN.41.9">
      <s id="b.GEN.41.9.1">Təzzar ibdad du əmuzar ən maššaɣalan win tu šašwinen iṇṇa i Firɣawna: «Ad assakta azala alxatatan in win okaynen.</s>
     </seg>
     <seg type="verse" id="b.GEN.41.10">
      <s id="b.GEN.41.10.1">Əzəl iyyan iggaz kay alham in nak d əmuzar ən maššaɣalan win kay šatšinen, təgeɣ ana daɣ kasaw ɣur əmuzar ən mag̣azan nak.</s>
     </seg>
     <seg type="verse" id="b.GEN.41.11">
      <s id="b.GEN.41.11.1">Norga nak dər-əs ahad iyyanda əkkullu ən tərgət d almaɣna nnet.</s>
     </seg>
     <seg type="verse" id="b.GEN.41.12">
      <s id="b.GEN.41.12.1">Kasaw wen nənimah'ay d iyyan daɣ Kəl Ibri ašku wa n əmuzar ən mag̣azan nak.</s>
      <s id="b.GEN.41.12.2">Nəmməgrad as əs tərgəten nana təzzar iffəssar anaq qanat s akk iyyan a wa təṇṇa tərgət-net.</s>
     </seg>
     <seg type="verse" id="b.GEN.41.13">
      <s id="b.GEN.41.13.1">Ənta əmmək wa as danaq-qanat iffəssar iṃos a wa: Nak issoɣal i əššəɣəl in, amaran ənta itawašalay.»</s>
     </seg>
     <seg type="verse" id="b.GEN.41.14">
      <s id="b.GEN.41.14.1">Firɣawna izammazal, ad itəwəɣru Yusəf.</s>
      <s id="b.GEN.41.14.2">Itawakkas du daɣ kasaw, ilza, isaṃṃattay isəlsa.</s>
      <s id="b.GEN.41.14.3">Təzzar ibdad du dat Firɣawna.</s>
     </seg>
     <seg type="verse" id="b.GEN.41.15">
      <s id="b.GEN.41.15.1">Iṇṇa Firɣawna i Yusəf: «Nak orge, amaran ab'i i di tanat iffəssaran, mišan əsləɣ as kay tətafassara targəten.</s>
     </seg>
     <seg type="verse" id="b.GEN.41.16">
      <s id="b.GEN.41.16.1">Ijjəwwab as Yusəf, iṇṇ'as: «Wərge nakku, kala kala ar Məššina a dak z'iməlan təkəbbert ta təge.»</s>
     </seg>
     <seg type="verse" id="b.GEN.41.17">
      <s id="b.GEN.41.17.1">Iṇṇa Firɣawna i Yusəf: «Daɣ tərgət in aṇay a əgeɣ as əbdada daɣ ṭama n Ənnil,</s>
     </seg>
     <seg type="verse" id="b.GEN.41.18">
      <s id="b.GEN.41.18.1">har din əṣwada daɣ əṣṣayat šitan əddəratnen əhossaynen as t'idd əg̣madnat.</s>
      <s id="b.GEN.41.18.2">Ənaznat ənbarnat daɣ taddalət.</s>
      <s id="b.GEN.41.18.3">Ənaya tolas šiyyaḍ əṣṣayat ənšašnen, əbrarnen wəllen, əlbaknat, as wər kala ad ənaya tulat nasnat daɣ Masar.</s>
      <s id="b.GEN.41.18.4">Šitan šin, əlkamnat du i šin azzarnen əddəratnen ətšanat tanat.</s>
     </seg>
     <seg type="verse" id="b.GEN.41.21">
      <s id="b.GEN.41.21.1">Əɣradnat iguz ən tədusen nasnat mišan wər dasnat tanat təha təṇfa fəlas əglanat əbrarnat.</s>
      <s id="b.GEN.41.21.2">Təzzar əṇkara du daɣ etəṣ.</s>
     </seg>
     <seg type="verse" id="b.GEN.41.22">
      <s id="b.GEN.41.22.1">Əlasa orgeɣ ənaya əṣṣayat təɣaɣanen əṭfasnen əhossaynat əwarnat agabal iyyanda.</s>
     </seg>
     <seg type="verse" id="b.GEN.41.23">
      <s id="b.GEN.41.23.1">Dəffər adi šiyyaḍ əṣṣayat əlliswaynen əṣṣumnen, issiqqad tanat əhud, ədwalnat du dəffər šin azzarnen.</s>
     </seg>
     <seg type="verse" id="b.GEN.41.24">
      <s id="b.GEN.41.24.1">Əṇkarnat təɣaɣanen šin əṣṣumnen əlmaznat šin əṭfasnen. targəten šin əmalaq qanat i maššaɣawan mišan wər tan iha i di imalan almaɣna nasnat.</s>
     </seg>
     <seg type="verse" id="b.GEN.41.25">
      <s id="b.GEN.41.25.1">Iṇṇa Yusəf i Firɣawna: Firɣawna targəten šin almaɣna nasnat iyyanda.</s>
      <s id="b.GEN.41.25.2">Məššina a iran ad ak iməl arat w'as oṭas igi nnet.</s>
     </seg>
     <seg type="verse" id="b.GEN.41.26">
      <s id="b.GEN.41.26.1">Əṣṣayat šitan šin di əhossaynen adi əṣṣ'elan, aṃaran əṣṣayat təɣaɣanen šin əhoṣṣaynen əntanatay da əṣṣ'elan: targət iyyatda.</s>
     </seg>
     <seg type="verse" id="b.GEN.41.27">
      <s id="b.GEN.41.27.1">Əṣṣayat šitan šin d əg̣madnen agarew daɣ tilkamat əṃosnen šin əlbaknen, əbrarnen, adi əṣṣ'elan, aṃaran əṣṣayat təɣaɣanen šin əṣṣumnen issiqqad tanat əhud adi əṣṣ'elan ən laz.</s>
     </seg>
     <seg type="verse" id="b.GEN.41.28">
      <s id="b.GEN.41.28.1">A wa da a dak əṇṇeɣ ihogan as Məššina imal ak a wa z'agu.</s>
     </seg>
     <seg type="verse" id="b.GEN.41.29">
      <s id="b.GEN.41.29.1">Ad d'aṣin əṣṣ'elan ən tewant daɣ akal ən Masar kul.</s>
     </seg>
     <seg type="verse" id="b.GEN.41.30">
      <s id="b.GEN.41.30.1">Əlkəman asan əṣṣa ən laz har din aṭṭawin aytedan tewant ta ṇad, təg̣məd təṇfa akal.</s>
     </seg>
     <seg type="verse" id="b.GEN.41.31">
      <s id="b.GEN.41.31.1">A wa z'agu laz daɣ igi, ad in aṭṭawin aytedan tewant ta as kala ad təga.</s>
     </seg>
     <seg type="verse" id="b.GEN.41.32">
      <s id="b.GEN.41.32.1">Tišit ən tərgət ta ṣanatat ənta a isannafalalan as Məššina isigatakkat taṇat-net, aṃaran ad d issətrəb azzaman win.</s>
     </seg>
     <seg type="verse" id="b.GEN.41.33">
      <s id="b.GEN.41.33.1">Əmərədda ihor d ad təsənnəfrəna aləs n əməli ən tayttay a za təssənnəṭṭəfa əd taṇat n akal ən Masar ket-net.</s>
     </seg>
     <seg type="verse" id="b.GEN.41.34">
      <s id="b.GEN.41.34.1">Ihor tolas at tətkəla imaššaɣalan daɣ akal kul fəl a du tabazan təzunt ta n ṣəmmosat n a wa talayan aytedan daɣ təwəgas nasan daɣ elan win n əṣṣa ən tewant.</s>
     </seg>
     <seg type="verse" id="b.GEN.41.35">
      <s id="b.GEN.41.35.1">Əššidəwanet irawan ən sudar kul daɣ elan ən tewant win d əzaynen da, əššidəwanet alkama daɣ ɣərman win tizart ən Firɣawna, iqqəlet šiɣebəren, ag̣g̣əzanet tu.</s>
     </seg>
     <seg type="verse" id="b.GEN.41.36">
      <s id="b.GEN.41.36.1">Isudar win ad əqqəlan šiɣebəren y elan win n əṣṣa ən laz win z aginen daɣ akal ən Masar.</s>
      <s id="b.GEN.41.36.2">As iga di akal wər tu z ihlək laz.</s>
     </seg>
     <seg type="verse" id="b.GEN.41.37">
      <s id="b.GEN.41.37.1">Təg̣raz batu ta i Firɣawna d aytedan-net.</s>
     </seg>
     <seg type="verse" id="b.GEN.41.38">
      <s id="b.GEN.41.38.1">Iṇṇa Firɣawna y aytedan-net: «Mənid za nəgrəw aləs olan əd wa, iha iṇfas ən Məššina?»</s>
     </seg>
     <seg type="verse" id="b.GEN.41.39">
      <s id="b.GEN.41.39.1">Iṇṇa Firɣawna i Yusəf: «Azzama issoṣan kay Məššina daɣ aratan win, wədi wər t illa awedan n əməli ən tayttay ar kay.</s>
     </seg>
     <seg type="verse" id="b.GEN.41.40">
      <s id="b.GEN.41.40.1">Kay a z izaran y aytedan in, iṭṭəf akal kul taṇat nak, nak taɣmar ɣas as kay z agəra.»</s>
     </seg>
     <seg type="verse" id="b.GEN.41.41">
      <s id="b.GEN.41.41.1">Iṇṇa Firɣawna i Yusəf: «Əmərədda əgeq qay əmuzar ən Masar.»</s>
     </seg>
     <seg type="verse" id="b.GEN.41.42">
      <s id="b.GEN.41.42.1">Ikkas du Firɣawna təsənḍərt daɣ aḍad-net ig'et daɣ wa n Yusəf.</s>
      <s id="b.GEN.41.42.2">Ig'as telassay mallat təhossayat, iqqan as ṭakaza n urəɣ.</s>
     </seg>
     <seg type="verse" id="b.GEN.41.43">
      <s id="b.GEN.41.43.1">Issəwan tu taṃara-net ta n ṣanatat təṃosat amalankay ərkaban əggəsan, ta iggan ənəmmehəz-net, əsagɣaren dat əs meddan iyyad əṇṇan: «gərəffətat!»</s>
      <s id="b.GEN.41.43.2">Təməwit ta da as issoḍaf Firɣawna Yusəf taṇat n akal ən Masar kul.</s>
     </seg>
     <seg type="verse" id="b.GEN.41.44">
      <s id="b.GEN.41.44.1">Iṇṇa Firɣawna tolas i Yusəf: «Nak Firɣawna a ṃosa aṃaran ətkalaɣ ak əlwaši n as wər t illa awedan wa za isəffərəkrəkan arat daɣ akal ən Masar kul ar əs turagat nak.»</s>
     </seg>
     <seg type="verse" id="b.GEN.41.45">
      <s id="b.GEN.41.45.1">Iga i Yusəf eṣəm Tsafnat-Fanex, təzzar izzəzlaf tu Asnat elles ən Foti-Fera əlfəqqi n əɣrəm wa n On.</s>
      <s id="b.GEN.41.45.2">Təzzar iṇkar du Yusəf iššokal daɣ aṃṃas n akal ən Maṣar as iṭṭaf taṇat-net kul.</s>
     </seg>
     <seg type="verse" id="b.GEN.41.46">
      <s id="b.GEN.41.46.1">Yusəf ila karadat təṃərwen n awatay as d immeway i Firɣawna, əmənokal ən Masar.</s>
      <s id="b.GEN.41.46.2">Ig̣mad du Yusəf dat Firɣawna iššokal daɣ aṃadal wa n Masar kul.</s>
     </seg>
     <seg type="verse" id="b.GEN.41.47">
      <s id="b.GEN.41.47.1">Daɣ elan win n əṣṣa ən tewant, šiwəgas əganat amaknaw olaɣan.</s>
     </seg>
     <seg type="verse" id="b.GEN.41.48">
      <s id="b.GEN.41.48.1">Ad išadaw Yusəf isudar kul daɣ elan win di n əṣṣa daɣ akal ən Masar.</s>
      <s id="b.GEN.41.48.2">A tan iɣabbar daɣ ɣərman.</s>
      <s id="b.GEN.41.48.3">Əkkullu n əɣrəm ad iššidəw daɣ təwəgas šin t'əhoznen.</s>
     </seg>
     <seg type="verse" id="b.GEN.41.49">
      <s id="b.GEN.41.49.1">A wa iga alkama wa iɣabbar daɣ igət ogda əd təblalen n aṃadal ən ṭama n agarew, wər ifreg əšiḍən-net fəl iba ən təla-net əket.</s>
     </seg>
     <seg type="verse" id="b.GEN.41.50">
      <s id="b.GEN.41.50.1">Dat azzaman win laz igraw Yusəf əššin bararan əd tənṭut-net Asnat, elles ən Foti-Fera əlfəqqi n əɣrəm wa n On.</s>
     </seg>
     <seg type="verse" id="b.GEN.41.51">
      <s id="b.GEN.41.51.1">Barar-net wa n aɣafadday ig'as eṣəm Mənašše fəlas iṇṇa: «Məššina di in isaṭṭawin tamaɣatirt in kul d aɣaywan nana kul.»</s>
     </seg>
     <seg type="verse" id="b.GEN.41.52">
      <s id="b.GEN.41.52.1">Wa n əššin ig'as eṣəm Efraym fəlas iṇṇa: «Ikf i Məššina aratan daɣ akal wa daɣ ənaya ark aṇay.»</s>
     </seg>
     <seg type="verse" id="b.GEN.41.53">
      <s id="b.GEN.41.53.1">Əɣradan əṣṣ'elan win tewant ɣas,</s>
     </seg>
     <seg type="verse" id="b.GEN.41.54">
      <s id="b.GEN.41.54.1">ənṭan win laz əs təməwit as tan imal Yusəf. laz daɣ kallan kul, wa n Masar ɣas a əhan sudar.</s>
     </seg>
     <seg type="verse" id="b.GEN.41.55">
      <s id="b.GEN.41.55.1">As iggaz laz akal wa n Masar kul ənta da, təzzar əkkan Kəl Masar Firɣawna, sakkarayan fall-as.</s>
      <s id="b.GEN.41.55.2">Iṇṇ'asan: «Aglat, akkat Yusəf, tagim arat wa dawan z aṇṇu kul.»</s>
     </seg>
     <seg type="verse" id="b.GEN.41.56">
      <s id="b.GEN.41.56.1">As iɣrad laz ḍəgguz n akal kul olam Yusəf šiɣebəren ši ṇad iga da, ad in izanzu alkama i Kəl Masar.</s>
      <s id="b.GEN.41.56.2">Ikna laz ḍəgguz n aytedan daɣ Masar kul.</s>
     </seg>
     <seg type="verse" id="b.GEN.41.57">
      <s id="b.GEN.41.57.1">A du gallan aytedan daɣ kallan kul əgammayan du alkama əs Masar əzanzin t in ɣur Yusəf, fəlas laz ikallan kul as tan iḍgaz.</s>
     </seg>
    </div>
    <div type="chapter" id="b.GEN.42">
     <seg type="verse" id="b.GEN.42.2">
      <s id="b.GEN.42.2.1">«Nak əsleɣ as Masar ih'et alkama, ərəsat tat, zanzat ana du daɣ-as a dana wər anɣu laz.»</s>
     </seg>
     <seg type="verse" id="b.GEN.42.3">
      <s id="b.GEN.42.3.1">Ərasan ṃaraw məqqaran ən Yusəf sas Masar ad d azzanzin daɣ-as alkama.</s>
     </seg>
     <seg type="verse" id="b.GEN.42.4">
      <s id="b.GEN.42.4.1">Yaqub wər dər-san iššedaw Benyamin wa n amaḍray ən Yusəf fəlas iṇṇa iksud a tu təgrəw təkma iyyat əntada.</s>
     </seg>
     <seg type="verse" id="b.GEN.42.5">
      <s id="b.GEN.42.5.1">Əglan maddanəs n Israyil əddewan d aytedan wiyyaḍ əntanay da əgmaynen alkama fəlas akal ən Kanan əntada ewad t'in laz.</s>
     </seg>
     <seg type="verse" id="b.GEN.42.6">
      <s id="b.GEN.42.6.1">Yusəf ənta azzaran y akal, ənta a innəṭṭafan əd taɣawšay ta n nazzan n alkama y aytedan kul win n akal.</s>
      <s id="b.GEN.42.6.2">Iməqqaran-net as t'in oṣan əssəjadan dat-əs daɣ aṃadal.</s>
     </seg>
     <seg type="verse" id="b.GEN.42.7">
      <s id="b.GEN.42.7.1">Inay Yusəf iməqqaran-net ɣas izday tan mišan iṣṣəkn'en as wər tan izday, iharaššat tan iṇṇ'aṣan: «Məni du təfalam?»</s>
      <s id="b.GEN.42.7.2">Əjjəwwaban as, əṇṇan as: «Akal wa n Kanan a du nəfal fəl a du nəzzanzu isudar.»</s>
     </seg>
     <seg type="verse" id="b.GEN.42.8">
      <s id="b.GEN.42.8.1">Yusəf izday iməqqaran-net mišan əntanay wər t'əzdayan.</s>
     </seg>
     <seg type="verse" id="b.GEN.42.9">
      <s id="b.GEN.42.9.1">Iktad du Yusəf targəten ši ṇad itag sər-san, təzzar iṇṇ'aṣan: «Kawanay inaṣṣasaman a təṃosam, toṣam du fəl ad tənəyam idaggan win ərkamnen daɣ akal.»</s>
     </seg>
     <seg type="verse" id="b.GEN.42.10">
      <s id="b.GEN.42.10.1">Əṇṇan as: «Kala kala əmizwar, eklan nak nakkanay, aṣṣa ɣas a du nəga ad nazzanzu isudar.</s>
     </seg>
     <seg type="verse" id="b.GEN.42.11">
      <s id="b.GEN.42.11.1">Nakkanay ket nana abba nnana iyyanda, nakkanay aytedan ən təfləst a nəṃos, wər nəṃos inaṣṣasaman.»</s>
     </seg>
     <seg type="verse" id="b.GEN.42.12">
      <s id="b.GEN.42.12.1">«Kala, kala, iṇṇ-asan, toṣam du fəl ad tənəyam idaggan win ərkamnen daɣ akal!»</s>
     </seg>
     <seg type="verse" id="b.GEN.42.13">
      <s id="b.GEN.42.13.1">Əjjəwwaban as: «Nakkanay eklan nak ṃaraw-ena d əššin eraw ana aləs iyyanda ən Kanan.</s>
      <s id="b.GEN.42.13.2">Amaḍray nnana wa ənḍərran noyyay in ɣur abba nnana, aṃaran wa das waššaran aba tu.»</s>
     </seg>
     <seg type="verse" id="b.GEN.42.14">
      <s id="b.GEN.42.14.1">Iṇṇ-assan Yusəf: «Nak adi da a dawan əṇṇe kawanay inaṣṣasaman a təṃosam.</s>
     </seg>
     <seg type="verse" id="b.GEN.42.15">
      <s id="b.GEN.42.15.1">Aṃaran a kawan ajjarraba: " Əhadaɣ awan s eṣəm ən Firɣawna kud təfalam da iket wər di d oṣa amaḍray nnawan.</s>
     </seg>
     <seg type="verse" id="b.GEN.42.16">
      <s id="b.GEN.42.16.1">Saglat iyyan daɣ wan a t'id'awəy, kawanay aṃaran at takkim kasaw, a kawan ajjarraba har əṣṣəna kud a wa di təgannam tidət wala bahu, as wər iga di əhada s eṣəm ən Firɣawna as kawanay inaṣṣasaman.»</s>
     </seg>
     <seg type="verse" id="b.GEN.42.17">
      <s id="b.GEN.42.17.1">Ig'en daɣ kasaw har əgan karad aḍan.</s>
     </seg>
     <seg type="verse" id="b.GEN.42.18">
      <s id="b.GEN.42.18.1">As ig'əzəl wa n karad, iṇṇ'asan Yusəf: «Agat a wa dawan z aṇṇa, a kawan ayya təddaram, fəlas Məššina a əksuda.</s>
     </seg>
     <seg type="verse" id="b.GEN.42.19">
      <s id="b.GEN.42.19.1">Kud tidət as təṃosam aytedan ən təfləst ayyaq qawan, aqqam du iyyan daɣ wan daɣ kasaw, kawanay taglim tawəyam alkama y aɣaywan nawan iha laz.</s>
     </seg>
     <seg type="verse" id="b.GEN.42.20">
      <s id="b.GEN.42.20.1">Təzzar tawəyam i du amaḍray nnawan ad əṣṣənaɣ as tidət a di təgam aṃaran wər za taṃṃatim.»</s>
      <s id="b.GEN.42.20.2">Ərdan s a wen da.</s>
     </seg>
     <seg type="verse" id="b.GEN.42.21">
      <s id="b.GEN.42.21.1">Ad ətinəməṇṇin gar-essan, tidət as nətawaddab fəl əddəlil n amaḍray nnana.</s>
      <s id="b.GEN.42.21.2">Tərəmmeq ta iga as daɣ-na igammay a tu nayyu mišan wər das nəṣṣəsam, tərəmmeq tədi da a nəga azal a.</s>
     </seg>
     <seg type="verse" id="b.GEN.42.22">
      <s id="b.GEN.42.22.1">Iššewal Ruben iṇṇ-asan: «Wərge əmalaɣ awan as dawan əṇṇeɣ ad wər tagim abakkaḍ iṃosan təkma ən barar di?</s>
      <s id="b.GEN.42.22.2">Mišan wər di təṣṣəsamam.</s>
      <s id="b.GEN.42.22.3">Əmərədda azni-net a daɣ-na itawaran.»</s>
     </seg>
     <seg type="verse" id="b.GEN.42.23">
      <s id="b.GEN.42.23.1">Iməqqaran-net wər əṣṣenan as Yusəf igra a wa əgannan, fəlas əməššewəl a illan gar-es dər-san.</s>
     </seg>
     <seg type="verse" id="b.GEN.42.24">
      <s id="b.GEN.42.24.1">Igguk kan in ad ihallu. adi iqqal du fəl ad asan iššiwəl, obaz daɣ-san Šimehon issəɣfal tu dat šiṭṭawen nasan.</s>
     </seg>
     <seg type="verse" id="b.GEN.42.25">
      <s id="b.GEN.42.25.1">Omar Yusəf y a dasan təwəṭkəran sumad nasan alkama, itəwəssuɣəl tan əzrəf nasan, akk iyyan itəwəgget as əzrəf-net daɣ əsaməd-net.</s>
      <s id="b.GEN.42.25.2">Omar tolas a tan itəwəkfu allaw.</s>
      <s id="b.GEN.42.25.3">Itawagg'asan a wen da.</s>
     </seg>
     <seg type="verse" id="b.GEN.42.26">
      <s id="b.GEN.42.26.1">Əṭṭərken isumad nasan fəl əzdan nasan, əglan.</s>
     </seg>
     <seg type="verse" id="b.GEN.42.27">
      <s id="b.GEN.42.27.1">As oṣan edag iyyan a daɣ z aṇsin ora iyyan daɣ-san əsaməd wa-net fəl ad d'ikkəs y ajad-net a itša təzzar inay azrəf-net daɣ əmi n əsaməd.</s>
     </seg>
     <seg type="verse" id="b.GEN.42.28">
      <s id="b.GEN.42.28.1">Iṇṇa i midawan-net: «Ənəyat azrəf in itawasaɣal i du, ənta da ihan əsaməd in da,» təzzar təggaz tan ṭasa, təṇdaw tan taysəst, ad ətinəməṇṇin gar-essan: «Ma dana itag Məššina da?»</s>
     </seg>
     <seg type="verse" id="b.GEN.42.29">
      <s id="b.GEN.42.29.1">As din oṣan abba nnasan Yaqub daɣ Kanan əmalan as arat wa tan igrawan kul, əṇṇan as:</s>
     </seg>
     <seg type="verse" id="b.GEN.42.30">
      <s id="b.GEN.42.30.1">«Aləs wa iṃosan əmizwar ən Masar as din noṣa iharaššat ana, iṇṇa:" Kawanay inaṣṣasaman a təṃosam. "</s>
     </seg>
     <seg type="verse" id="b.GEN.42.31">
      <s id="b.GEN.42.31.1">Nəṇṇ'as nakkanay aytedan ən təfləst, wər nəṃos inaṣṣasaman.</s>
     </seg>
     <seg type="verse" id="b.GEN.42.32">
      <s id="b.GEN.42.32.1">Nakkanay ṃaraw-ena d əššin nədraw abba, iyyan daɣ-na aba tu, wa daɣ-na ənḍarran iqqim in ɣur abba nnana daɣ akal ən Kanan.</s>
      <s id="b.GEN.42.32.2">Təzzar iṇṇ-ana əmizwar ən Masar: " Arat w'as z əṣṣəna kud aytedan ən təfləst a təṃosam,</s>
     </seg>
     <seg type="verse" id="b.GEN.42.33">
      <s id="b.GEN.42.33.1">wədi a du tayyim ɣur-i iyyan daɣ-wan tətkəlam alkama tawəyam tu y iɣawnatan nawan a əlluznen.</s>
     </seg>
     <seg type="verse" id="b.GEN.42.34">
      <s id="b.GEN.42.34.1">As din toṣam tawəyam i du aṃadray nnawan wa n alallawa ad əṣṣənaɣ as wər təṃosam inaṣṣasaman mišan aytedan ən təfləst, amaran əssuɣəlaq qawan amaḍray nnawan, akfaq qawan turagat ad təssəɣləyam i təɣawšiwen nawan daɣ akal."»</s>
     </seg>
     <seg type="verse" id="b.GEN.42.35">
      <s id="b.GEN.42.35.1">As əggazan šin n ikus n alkama akk iyyan oṣ'in daɣ əsaməd-net əsəkməs n əzrəf-net.</s>
      <s id="b.GEN.42.35.2">As ənnayan isəkmas n əzrəf nasan təggaz tan ṭasa əntanay əd ši-ssan.</s>
     </seg>
     <seg type="verse" id="b.GEN.42.36">
      <s id="b.GEN.42.36.1">Iṇṇ'asan abba nnaṣan Yaqub: «Bararan in a dər-i təzammazzayam, Yusəf abas t'illa, ilkam as Šimehon, amaran taram ad tawəyam Benyamin.</s>
      <s id="b.GEN.42.36.2">Adi kul nak ad d iqqal.»</s>
     </seg>
     <seg type="verse" id="b.GEN.42.37">
      <s id="b.GEN.42.37.1">Iṇṇ'as Ruben: «As dak du wər ewaya Benyamin tanɣa bararan in ann əššin.</s>
      <s id="b.GEN.42.37.2">Əfləs i sər-əs, a dak k'id'əssuɣəla.»</s>
     </seg>
     <seg type="verse" id="b.GEN.42.38">
      <s id="b.GEN.42.38.1">Iṇṇ'as Yaqub: «Barar in wər dər-wan iddew, fəlas amaqqar-net aba tu iqqim du ɣas-net.</s>
      <s id="b.GEN.42.38.2">As tu təgraw təkma daɣ əšikəl nawan nak a waššaran a a di tawəyam s alaxirat fəl tayyant-net.»</s>
     </seg>
    </div>
    <div type="chapter" id="b.GEN.43">
     <seg type="verse" id="b.GEN.43.2">
      <s id="b.GEN.43.2.1">As əzəl wa d iɣrad alkama wa dd'immewayan daɣ Masar, iṇṇa Yaqub i maddan-əs: «Əqqəlat, ələsat du inazzan n arat ən sudar.»</s>
     </seg>
     <seg type="verse" id="b.GEN.43.3">
      <s id="b.GEN.43.3.1">Təzzar iṇṇ'as Yuda: «Aləs wen irkab šiməzzugen nana fəl a t'in wər nəqqel wər in neway amaḍray nnana.</s>
      <s id="b.GEN.43.3.2">As wər iga adi wər dər-əs za naṃṃanay.</s>
     </seg>
     <seg type="verse" id="b.GEN.43.4">
      <s id="b.GEN.43.4.1">Kud za tarḍe sa dər-na təššidəwa amaḍray nnana wədi ad nərəs Masar ad ak du nazzanzu isudar.</s>
     </seg>
     <seg type="verse" id="b.GEN.43.5">
      <s id="b.GEN.43.5.1">Mišan as wər dər-na iddew wər za naglu fəlas aləs wen iṇṇ'ana wər dər-əs za naṃṃanay ar s ad nəddew d amaḍray nnana.»</s>
     </seg>
     <seg type="verse" id="b.GEN.43.6">
      <s id="b.GEN.43.6.1">Iṇṇ'as Israyil: «Ənnar əddəlil tətaggim i təkma n as das təmalam əstizarat as təlam amaḍray iyyan?»</s>
     </seg>
     <seg type="verse" id="b.GEN.43.7">
      <s id="b.GEN.43.7.1">Əjjəwwaban, əṇṇan as: «Aləs di əṣəstan a dana iyyəwan əd ṃan nana əd marwan nana, iṣṣəstan ana kud abba nnana iddar harwa wala, kud nəla amaḍray wala.</s>
      <s id="b.GEN.43.7.2">Təzzar nəjjəwwab i ṣəstanan-net.</s>
      <s id="b.GEN.43.7.3">Awak məni a wa as za nəṣṣən kud tara a iga ad as du nawəy amaḍray nnana wala?»</s>
     </seg>
     <seg type="verse" id="b.GEN.43.8">
      <s id="b.GEN.43.8.1">Iṇṇa Yuda y abba-net Israyil: «Ayy'ana ad nəṇkər nəššikəl, fəl a du nərəg daɣ laz nakkanay dər-ək əd bararan nana.</s>
     </seg>
     <seg type="verse" id="b.GEN.43.9">
      <s id="b.GEN.43.9.1">Nak at t ilmanan, nak a daq qu təṣṣana as dak k id wər əṣṣoɣala.</s>
      <s id="b.GEN.43.9.2">As t'idu wər əge dat-ək təṣṣəna daɣ-i iṃan-net.</s>
     </seg>
     <seg type="verse" id="b.GEN.43.10">
      <s id="b.GEN.43.10.1">Fadda ənnar wər nəllolat əmərədda nəga ddu tewaɣlay ta n ṣanatat.»</s>
     </seg>
     <seg type="verse" id="b.GEN.43.11">
      <s id="b.GEN.43.11.1">Iṇṇ'asan Israyil abba nnasan: «Kud taṇat əddi, wədi agliwat tawəyam daɣ sumad nawan kayatan win ofanen daɣ akal, tagim tan təṇafut y aləs wen: arat ən məglan, d arat ən turawat, d aḍutan əzodnen, d aratan wiyyad əqqurnen n eškan.</s>
     </seg>
     <seg type="verse" id="b.GEN.43.12">
      <s id="b.GEN.43.12.1">Awəyat əṇətfus n əzrəf, təssuɣəlam iṃan nawan a wa dd itawaggan daɣ sumad nawan, mijas təɣilt ɣas adi.</s>
     </seg>
     <seg type="verse" id="b.GEN.43.13">
      <s id="b.GEN.43.13.1">Awəyat amaḍray nnawan, təṇkəram, təqqəlam aləs di.</s>
     </seg>
     <seg type="verse" id="b.GEN.43.14">
      <s id="b.GEN.43.14.1">Təmmozal təhanint ən Məššina a maqqaran fall-awan issuɣəl awan du aləs di amaḍray nnawan wahadan əd Benyamin.</s>
      <s id="b.GEN.43.14.2">Nak amaran kud ətəwəkkas a ɣur-i ətawaggin bararan in wədi ətəwəkkəsanet ɣur-i!»</s>
     </seg>
     <seg type="verse" id="b.GEN.43.15">
      <s id="b.GEN.43.15.1">Ədkalan šinufa nnasan d əṇətfus n əzrəf nasan, əṇkaran, əglan, əddewan əd Benyamin, ərasan Masar har əzzəkken dat Yusəf.</s>
     </seg>
     <seg type="verse" id="b.GEN.43.16">
      <s id="b.GEN.43.16.1">As inay Yusəf Benyamin iddəw dər-san iṇṇa y əmuzar ən maššaɣalan-net: «Agu meddan a daɣ ahan, təgzəma teɣsay tasaŋŋaq qat fəlas meddan win a ɣur-i atšin ɣur ammasnazal a.»</s>
     </seg>
     <seg type="verse" id="b.GEN.43.17">
      <s id="b.GEN.43.17.1">Ig'aləs wa arat wa das iṇṇa Yusəf: eway tan s ahan wa n Yusəf.</s>
     </seg>
     <seg type="verse" id="b.GEN.43.18">
      <s id="b.GEN.43.18.1">Təggaz tan ṭasa assaɣa wa sər-əs əmmewayan, ad ətinəməṇṇin gar-essan: «A wa əddəlil n əzrəf wa ṇad a din noṣa daɣ sumad nana da a fəl nətawazargaz, fəl ad nətəwəḍgəz, nətəwəsəknu tarna nəqqəl eklan, attarkaban daɣ-na əzdan nana.</s>
     </seg>
     <seg type="verse" id="b.GEN.43.19">
      <s id="b.GEN.43.19.1">Təzzar əṇkaran əhozan in əmuzar ən maššaɣalan as din ewadan imi n ahan wa n Yusəf əṇṇan as:</s>
     </seg>
     <seg type="verse" id="b.GEN.43.20">
      <s id="b.GEN.43.20.1">«Xa, aləs wa, ṣurəf ana!</s>
      <s id="b.GEN.43.20.2">Nakkanay iḍas ana aṣṣa da nəzzənz'in isudar,</s>
     </seg>
     <seg type="verse" id="b.GEN.43.21">
      <s id="b.GEN.43.21.1">as nəqqal aɣaywan nəššókal har dad nənṣa nolam isumad nana akk iyyan oṣ'in daɣ əmi n əsaməd-net azrəf-net, itiwasaɣal t'idu.</s>
      <s id="b.GEN.43.21.2">Azrəf wa nəqqal du dər-əs,</s>
     </seg>
     <seg type="verse" id="b.GEN.43.22">
      <s id="b.GEN.43.22.1">wər nəṣṣen wa tt'igan daɣ sumad nana.</s>
      <s id="b.GEN.43.22.2">Neway du tolas iyyan a daɣ nara isudar.»</s>
     </seg>
     <seg type="verse" id="b.GEN.43.23">
      <s id="b.GEN.43.23.1">Ijjəwwab asan, iṇṇ'asan: «Wər t'illa ar alxer y awan, a kawan wər təggəz ṭasa.</s>
      <s id="b.GEN.43.23.2">Məššina nnawan ənta məššina n abba nnawan ənta a kawan ikfan ərrəzəɣ daɣ sumad nawan.</s>
      <s id="b.GEN.43.23.3">Azrəf nawan illikan as iggaz i əfus.»</s>
      <s id="b.GEN.43.23.4">Ikkas asan du Šimehon.</s>
     </seg>
     <seg type="verse" id="b.GEN.43.24">
      <s id="b.GEN.43.24.1">Ig'en aləs wa daɣ ahan ən Yusəf ikf'en d aṃan əššoradan iḍaran nasan ikf'əzdan nasan ələmmuz.</s>
     </seg>
     <seg type="verse" id="b.GEN.43.25">
      <s id="b.GEN.43.25.1">Əsammatagan du šiṇufa nnasan iket di ad d'itaṣu Yusəf ɣur ammasnazal fəlas əslan as da da az z atšin.</s>
     </seg>
     <seg type="verse" id="b.GEN.43.26">
      <s id="b.GEN.43.26.1">As d'iggaz Yusəf ehan əkfan t'in šiṇufa šin das d'ewayan da, təzzar əssəjadan as.</s>
     </seg>
     <seg type="verse" id="b.GEN.43.27">
      <s id="b.GEN.43.27.1">Iṣṣəstan tan d a wa əxlakan, iṇṇ'aṣan: «Abba nnawan w'as di təgannam ma ixlak?</s>
      <s id="b.GEN.43.27.2">Iddar harwa?»</s>
     </seg>
     <seg type="verse" id="b.GEN.43.28">
      <s id="b.GEN.43.28.1">Əjjəwwaban as: «Akli nnak abba nnana wər ila malad, iddar harwa.»</s>
      <s id="b.GEN.43.28.2">Əlasan ənazan, əssəjadan as.</s>
     </seg>
     <seg type="verse" id="b.GEN.43.29">
      <s id="b.GEN.43.29.1">Yusəf idkal asawaḍ-net inay Benyamin amaḍray nnet, rures n anna nnet, iṣṣəstan tan: «Amaḍray nnawan wa da as di təgannam?»</s>
      <s id="b.GEN.43.29.2">Təzzar iṇṇ'as: «Ig'ak Məššina arraxmat barar in!»</s>
     </seg>
     <seg type="verse" id="b.GEN.43.30">
      <s id="b.GEN.43.30.1">Iggaz tu ətkər n amaḍray nnet, itrab olɣat daɣ aṃṃas n ahan-net, ad ihallu.</s>
     </seg>
     <seg type="verse" id="b.GEN.43.31">
      <s id="b.GEN.43.31.1">As iššorad udəm-net iqqal tan du, igammay iḍuf ən tala daɣ ṃan-net, iṇṇ'asan: «Əggəzat šin taṭṭay!»</s>
     </seg>
     <seg type="verse" id="b.GEN.43.32">
      <s id="b.GEN.43.32.1">Ətawakkasan as melkewan s aganna, iməḍrayan-net s aganna, əd Kəl Masar win ɣur-əs əllanen s aganna, fəlas Kəl Masar wər ədərrəwan əd Kəl Əlyəhud, iṃos a wen arat wər noleɣ daɣ əddin ən Kəl Masar.</s>
     </seg>
     <seg type="verse" id="b.GEN.43.33">
      <s id="b.GEN.43.33.1">Ətawasaɣaman dat-əs s əməzuzar n əket n elan nasan ad d'obazan ɣur wa waššaran har wa ənḍərran.</s>
      <s id="b.GEN.43.33.2">Ənimaṣwadan, gar-essan əqqanan ɣafawan nasan.</s>
     </seg>
     <seg type="verse" id="b.GEN.43.34">
      <s id="b.GEN.43.34.1">Ig'asan du idəgran daɣ melkewan win-net, amaran wa n Benyamin isassagar tu əs ṣəmmos ṇətfisan fəl win nasan.</s>
      <s id="b.GEN.43.34.2">Əšwan, əfalawasan əntanay dər-əs.</s>
     </seg>
    </div>
    <div type="chapter" id="b.GEN.44">
     <seg type="verse" id="b.GEN.44.2">
      <s id="b.GEN.44.2.1">Tagaɣ takabart in ta n əzrəf daɣ əmi n əsaməd ən wa ənḍərran təssərṭəyaɣ as tat d əzrəf-net wa daɣ izzənza alkama.»</s>
      <s id="b.GEN.44.2.2">Ig' amaššaɣal wa innəṭṭafan d ahan a wa das iṇṇa Yusəf.</s>
     </seg>
     <seg type="verse" id="b.GEN.44.3">
      <s id="b.GEN.44.3.1">As affaw ṭufat ətawašašakalan meddan, əzdan san əggigan.</s>
     </seg>
     <seg type="verse" id="b.GEN.44.4">
      <s id="b.GEN.44.4.1">Əg̣madan aɣrəm mišan wər əggugan as iṇṇa Yusəf y amaššaɣal wa innəṭṭafan d ahan-net: «Aglu, əlkəm i meddan a n ahogan as tan tewada taṇṇaɣ asan: «Ma fəl tərazzamam alxer əs təkma?</s>
     </seg>
     <seg type="verse" id="b.GEN.44.5">
      <s id="b.GEN.44.5.1">Wər təṣṣenam as takabart a ənta a daɣ isaṣṣu məšš-i, innay du sər-əs igitan win əkkəntalnen?</s>
      <s id="b.GEN.44.5.2">Wər təgem arat olaɣan.»</s>
     </seg>
     <seg type="verse" id="b.GEN.44.6">
      <s id="b.GEN.44.6.1">Ewat tan, iṇṇ'asan a wen da.</s>
     </seg>
     <seg type="verse" id="b.GEN.44.7">
      <s id="b.GEN.44.7.1">Əṇṇan as: «Ma fəl məšš-ik igannu adi?</s>
      <s id="b.GEN.44.7.2">Eklan-net idag daɣ-san igi n əmazal olan d adi.</s>
     </seg>
     <seg type="verse" id="b.GEN.44.8">
      <s id="b.GEN.44.8.1">Təhaṇṇayaɣ as wala azrəf wa nəgraw daɣ mawan ən sumad nana daɣ akal ən Kanan, da neway awan t'idu, məni za a w'az za nakər azrəf wala urəɣ daɣ ahan ən məšš-ik?</s>
     </seg>
     <seg type="verse" id="b.GEN.44.9">
      <s id="b.GEN.44.9.1">Iyyan daɣ-na wa ɣur du təgrawa takabart ibatet, amaran win d əqqimnen əqqəlanet eklan ən məšš-ik.»</s>
     </seg>
     <seg type="verse" id="b.GEN.44.10">
      <s id="b.GEN.44.10.1">Iṇṇ-asan: «Ardeɣ s a wa təṇṇam, mišan wa ɣur du təgraw takabart ɣas az z'abəza iqqəl akli, amaran kawanay ərsəbaɣ awan.</s>
     </seg>
     <seg type="verse" id="b.GEN.44.11">
      <s id="b.GEN.44.11.1">Kullu n iyyan izizabbat tarmad əsaməd-net, olam tu.</s>
     </seg>
     <seg type="verse" id="b.GEN.44.12">
      <s id="b.GEN.44.12.1">A tan itaggaz amaššaɣal innay tan, issəṇta ddu ɣur wa waššaran har wa ənḍərran.</s>
      <s id="b.GEN.44.12.2">Tətawagraw du daɣ əsaməd wa n Benyamin.</s>
     </seg>
     <seg type="verse" id="b.GEN.44.13">
      <s id="b.GEN.44.13.1">Ərmaɣan ad əzazarren isəlsa nnasan, kullu n iyyan iggigga ajad-net, əqqalan aɣrəm.</s>
     </seg>
     <seg type="verse" id="b.GEN.44.14">
      <s id="b.GEN.44.14.1">As din oṣa Yuda əd maḍrayan-net, əggazan ehan wa n Yusəf.</s>
      <s id="b.GEN.44.14.2">As t'in oṣan harwa da ih'ay, əssəjadan dat-əs.</s>
     </seg>
     <seg type="verse" id="b.GEN.44.15">
      <s id="b.GEN.44.15.1">Iṇṇ'asan Yusəf: «Ma iṃos əmazal wa təgam da?</s>
      <s id="b.GEN.44.15.2">Wər təṣṣenam as aləs ən šilat in ila fərregat ən maṣnat n arat ikkintalan?»</s>
     </seg>
     <seg type="verse" id="b.GEN.44.16">
      <s id="b.GEN.44.16.1">Iṇṇ'as Yuda: «Ma dak za naṇṇu məšš-i?</s>
      <s id="b.GEN.44.16.2">Ma dak za najjawwab?</s>
      <s id="b.GEN.44.16.3">Maz za nəkkəs iṃan nana?</s>
      <s id="b.GEN.44.16.4">Məššina a isaffaggan abakkad n eklan nak.</s>
      <s id="b.GEN.44.16.5">Nakkanay da əmərədda ad nəqqəl eklan nak, nakkanay harkid wa ɣur du tətawagraw takabart.»</s>
     </seg>
     <seg type="verse" id="b.GEN.44.17">
      <s id="b.GEN.44.17.1">Iṇṇa Yusəf: «Ənimaggaga d adi, igi n ark əmazal, aləs wa ɣur du tətawagraw takabart in ɣas a z'iqqəlan akli nin, kawanay amaran taglim təggəzam alxer, təqqəlam abba nnawan.»</s>
     </seg>
     <seg type="verse" id="b.GEN.44.18">
      <s id="b.GEN.44.18.1">Təzzar ihoz t'id Yuda iṇṇ'as: «Əgmaya daɣ-ak məšš-i turagat n a dak əššiwəla da wər kay iggez alham fəlas šilat ən Firɣawna a təṃosa.</s>
     </seg>
     <seg type="verse" id="b.GEN.44.19">
      <s id="b.GEN.44.19.1">Kay iṃan nak məšši as dana təṣṣəstana kud nəla abba wala, təṣṣəstanaɣ ana kud nəla amaḍray əntada wala.</s>
     </seg>
     <seg type="verse" id="b.GEN.44.20">
      <s id="b.GEN.44.20.1">Nəjjəwwab ak as nəla abba nnana waššaran əd barar-net ənḍərran igraw daɣ tušaray nnet, w'as amaqqar neṭ wa dər wər ig' afandes, aba tu.</s>
      <s id="b.GEN.44.20.2">Azzama ənta ɣas ad d'iqqiman isannahal tu abba nnana tara.</s>
     </seg>
     <seg type="verse" id="b.GEN.44.21">
      <s id="b.GEN.44.21.1">Təṇṇeɣ y eklan nak: " Awəyat i t'idu har t ənəyaɣ əs šiṭṭawen in. "</s>
     </seg>
     <seg type="verse" id="b.GEN.44.22">
      <s id="b.GEN.44.22.1">Nəjjəwwab ak nəṇṇ'ak:" Barar wa wər ifreg abba-net a t'id'ifəl, as t'id'ifal at t'iba. "</s>
     </seg>
     <seg type="verse" id="b.GEN.44.23">
      <s id="b.GEN.44.23.1">Mišan təṇṇeɣ y eklan nak: " As du wər təddewam d amaḍray nnawan wər za tələsam agraw ən turagat n a dat-i tazzakkem. "</s>
     </seg>
     <seg type="verse" id="b.GEN.44.24">
      <s id="b.GEN.44.24.1">As nəqqal akli nnak abba nnana nəg'as batu ta dana təge.</s>
     </seg>
     <seg type="verse" id="b.GEN.44.25">
      <s id="b.GEN.44.25.1">Aṃaran as dana iṇṇa abba nnana: " Əqqəlat zanzat ana du arat ən sudar, "</s>
     </seg>
     <seg type="verse" id="b.GEN.44.26">
      <s id="b.GEN.44.26.1">nəṇṇ-as: " Wər nəfreg tewaɣlay ar s an nəddəw d amaḍray nnana.</s>
      <s id="b.GEN.44.26.2">As dər-əs wər nəddew wər za nəgrəw turagat n an nazzakkat dat aləs wen. "</s>
     </seg>
     <seg type="verse" id="b.GEN.44.27">
      <s id="b.GEN.44.27.1">Ijjəwwab akli-nnak abba nnana iṇṇ'ana: " Təṣṣanam as tanṭut in Raxil əššin bararan a di du teraw.</s>
     </seg>
     <seg type="verse" id="b.GEN.44.28">
      <s id="b.GEN.44.28.1">Iyyan ifal i, ṃaran əkkasaɣ aššak as əmətši a iga fəlas har əmərədda wər t'ənaya.</s>
     </seg>
     <seg type="verse" id="b.GEN.44.29">
      <s id="b.GEN.44.29.1">As ɣur-i təkkasam wa ənta da, təgraw tu təkma, wədi nak a waššaran a ad i tawəyam s alaxirat fəl tərəmmeq-net. "</s>
     </seg>
     <seg type="verse" id="b.GEN.44.30">
      <s id="b.GEN.44.30.1">Əmərədda as nəqqal akli nnak, abba nnana, wər nəddew əd barar, azzama təməddurt-net təqqan daɣ-as,</s>
     </seg>
     <seg type="verse" id="b.GEN.44.31">
      <s id="b.GEN.44.31.1">wədi at t'iba, nawəy akli nnak abba nnana a waššaran s alaxirat fəl tərəmmeq ən rur-es.</s>
     </seg>
     <seg type="verse" id="b.GEN.44.32">
      <s id="b.GEN.44.32.1">Fəlas nak akli nnak a ilmanan barar a, ənneɣ y abba nnana: " As dak k'idu wər əṣṣoɣala əhan i iṃan-net har faw."</s>
     </seg>
     <seg type="verse" id="b.GEN.44.33">
      <s id="b.GEN.44.33.1">Əmərədda əgmaya daɣ-ak ad aqqama nak, ad əqqəla akli nnak əggəzaɣ edagg ən barar a, idaw ənta əd məqqaran-net, əqqəlanet ket nasan.</s>
     </seg>
     <seg type="verse" id="b.GEN.44.34">
      <s id="b.GEN.44.34.1">Man əmmək a wa zz'əqqəla abba nin wər əddewa əd barar a?</s>
      <s id="b.GEN.44.34.2">Kala kala wər əfrega aṇay n abba nin har tu tanɣu tərəmmeq!»</s>
     </seg>
    </div>
    <div type="chapter" id="b.GEN.45">
     <seg type="verse" id="b.GEN.45.2">
      <s id="b.GEN.45.2.1">Ikna tala haras əslan tu Kəl Masar, ewadan salan ehan ən Firɣawna ənta da.</s>
     </seg>
     <seg type="verse" id="b.GEN.45.3">
      <s id="b.GEN.45.3.1">Iṇṇa Yusəf i məqqaran-net: «Nak Yusəf.</s>
      <s id="b.GEN.45.3.2">Abba nin iddar harwa?»</s>
      <s id="b.GEN.45.3.3">Mišan iməqqaran-net wər əfregan a das ajjawwaban fəlas əhagan dat-əs.</s>
     </seg>
     <seg type="verse" id="b.GEN.45.4">
      <s id="b.GEN.45.4.1">Iṇṇa Yusəf i məḍrayan-net: «Ihazat i du!»</s>
      <s id="b.GEN.45.4.2">Təzzar əhozan du.</s>
      <s id="b.GEN.45.4.3">Iṇṇ'asan: «Nak Yusəf amaḍray nnawan wa din təzzənzam, immeway əs Masar.</s>
     </seg>
     <seg type="verse" id="b.GEN.45.5">
      <s id="b.GEN.45.5.1">Əmərədda ad wər tərməɣam tammag̣razam inazzan win din təgam, əmmewaya du da, fəlas Məššina a di kawan d'issokan, a du tərəgam daɣ taṃattant.</s>
     </seg>
     <seg type="verse" id="b.GEN.45.6">
      <s id="b.GEN.45.6.1">Əmərədda əššin elan a ig' akal ih'ay laz aṃaran əqqiman in wiyyaḍ ṣəmmos a daɣ wər z'agin ṇabalan za wala allayan.</s>
     </seg>
     <seg type="verse" id="b.GEN.45.7">
      <s id="b.GEN.45.7.1">Məššina izammazal i du dat-wan fəl igi n amaggaluz daɣ əzzurriya nnawan daɣ əddənet əd fəl areg nawan daɣ tamaṭṭant, taknim əgurəg.</s>
     </seg>
     <seg type="verse" id="b.GEN.45.8">
      <s id="b.GEN.45.8.1">Daɣ adi wərge kawanay a di d'ewayan da, kala kala ar Məššina.</s>
      <s id="b.GEN.45.8.2">Ənta a di igan ənaflis w'ogaran ən Firɣawna idkal i dənnəg maššaɣalan n ahan-net kul, issoḍaf i taṇat n akal ən Masar kul.</s>
     </seg>
     <seg type="verse" id="b.GEN.45.9">
      <s id="b.GEN.45.9.1">Əqqəlat tarmad abba nin taṇṇim as: " Ənta da a wa dak iṇṇa rur-ek Yusəf: issoḍaf i Məššina taṇat n akal ən Masar kul.</s>
      <s id="b.GEN.45.9.2">Akk'i du tarmad.</s>
     </seg>
     <seg type="verse" id="b.GEN.45.10">
      <s id="b.GEN.45.10.1">At təɣsəra daɣ aṃadal wa n Gošen təməla dagma-nin kay əd bararan nak əd hayawan nak d aharay nak wa ənḍərran əd wa zəwwaran, da wa ihan təla nnak kul.</s>
     </seg>
     <seg type="verse" id="b.GEN.45.11">
      <s id="b.GEN.45.11.1">Da a dər-ək annaṭṭafa fəlas harwa da əqqiman in ṣəmmos elan ən laz, fəl a kay wər iggez əššil kay d aɣaywan nak d a wa ihan təla nnak kul.</s>
     </seg>
     <seg type="verse" id="b.GEN.45.12">
      <s id="b.GEN.45.12.1">Təhaṇṇayam əs šiṭṭawen nawan kawanay əd Benyamin amaḍray nin as nak da a dawan iššewalan.</s>
     </seg>
     <seg type="verse" id="b.GEN.45.13">
      <s id="b.GEN.45.13.1">Təməlam y abba nin ətəwəsəɣmar in daɣ Masar d a wa tənayam kul.</s>
      <s id="b.GEN.45.13.2">Təḍgəzam s a t'idu tassaglim sa da.»</s>
     </seg>
     <seg type="verse" id="b.GEN.45.14">
      <s id="b.GEN.45.14.1">Igabarrat Yusəf iri n amaḍray-net Benyamin ad ihallu, ad ihallu Benyamin ənta da fəl əzir-net.</s>
     </seg>
     <seg type="verse" id="b.GEN.45.15">
      <s id="b.GEN.45.15.1">Ad itəzələmmit iməqqaran-net kul, ihallu.</s>
      <s id="b.GEN.45.15.2">Təzzar əggazan dər-əs šin n əməšiwal ket nasan.</s>
     </seg>
     <seg type="verse" id="b.GEN.45.16">
      <s id="b.GEN.45.16.1">Isalan n aṣṣa ən məqqaran ən Yusəf ewadan ehan ən Firɣawna ig̣raz a wen i Firɣawna d aytedan-net.</s>
     </seg>
     <seg type="verse" id="b.GEN.45.17">
      <s id="b.GEN.45.17.1">Iṇṇa Firɣawna i Yusəf: «Aṇṇu i məqqaran nak: " ənta da arat wa za tagim: aglat gaggat šiṃariwen nawan təqqəlam akal wa n Kanan.</s>
     </seg>
     <seg type="verse" id="b.GEN.45.18">
      <s id="b.GEN.45.18.1">Təzzar tawəyam i du abba nnawan əd təlaqqawen nawan a kawan akf' edag w' ofan daɣ akal ən Maṣar, təddəram əs šətša win ofanen daɣ akal."</s>
     </seg>
     <seg type="verse" id="b.GEN.45.19">
      <s id="b.GEN.45.19.1">Omaraq qay s ad asan taṇṇa: " Ənta da a wa za tagim: Ad tədkəlam šiṃariwen daɣ akal ən Masar i bararan-nawan əd təḍoden-nawan, təsəggəlem du abba nnawan taglim du.</s>
     </seg>
     <seg type="verse" id="b.GEN.45.20">
      <s id="b.GEN.45.20.1">Ad wər tammagrazam təyya n arat waliyyan fəlas a wa tt'illan ofa daɣ akal ən Maṣar kul i nnawan. "»</s>
     </seg>
     <seg type="verse" id="b.GEN.45.21">
      <s id="b.GEN.45.21.1">Əgan bararan n Israyil a wen da.</s>
      <s id="b.GEN.45.21.2">Ikf'en Yusəf šiṃariwen s alamar ən Firɣawna, ikf'en tolas allaw n əšikəl.</s>
     </seg>
     <seg type="verse" id="b.GEN.45.22">
      <s id="b.GEN.45.22.1">Kulluk n iyyan ikf'ay telassay aṃaran ikfa Benyamin karadat ṭəmad ən tamma n əzrəf, ikf'ay tolas ṣəmmos səlsa aynaynen.</s>
     </seg>
     <seg type="verse" id="b.GEN.45.23">
      <s id="b.GEN.45.23.1">Isassaway tolas y abba-net ṃaraw əzdan əggigganen a w' ofan daɣ akal ən Masar əd ṃarawat təzden əggigganen alkama əd təgəlwen d allaw y əšikəl-net.</s>
     </seg>
     <seg type="verse" id="b.GEN.45.24">
      <s id="b.GEN.45.24.1">As issəgla Yusəf iməqqaran-net, iṇṇ'asan: «Ad wər tannalhamam gar-ewwan.»</s>
     </seg>
     <seg type="verse" id="b.GEN.45.25">
      <s id="b.GEN.45.25.1">Əfalan Masar, əg̣g̣əzzayan əqqalan abba nnasan Yaqub daɣ akal wa n Kanan.</s>
     </seg>
     <seg type="verse" id="b.GEN.45.26">
      <s id="b.GEN.45.26.1">Əgan as isalan əṇṇan: «Yusəf iddar harwa, ənta fadda a iṭṭafan taṇat n akal kul wa n Masar.»</s>
      <s id="b.GEN.45.26.2">Mišan ənta Yaqub wər arden ṃan-net fəlas wər dasan izzəgzan.</s>
     </seg>
     <seg type="verse" id="b.GEN.45.27">
      <s id="b.GEN.45.27.1">Mišan as das əmalan arat kul wa dasan iṇṇa Yusəf, inay šimariwen šin das d'issəgla fəl a tanat in əwənan, əqqalan t'idu ṃan-net.</s>
     </seg>
     <seg type="verse" id="b.GEN.45.28">
      <s id="b.GEN.45.28.1">«Adi da a igan, iṇṇa Israyil, barar in Yusəf iddar harwa!</s>
      <s id="b.GEN.45.28.2">Ad agla at t'ənəya harwa wər i aba!»</s>
     </seg>
    </div>
    <div type="chapter" id="b.GEN.46">
     <seg type="verse" id="b.GEN.46.2">
      <s id="b.GEN.46.2.1">Iššewal Məššina y Israyil daɣ aṇay daɣ eṭəs iṇṇ'as: «Yaqub!</s>
      <s id="b.GEN.46.2.2">Yaqub!»</s>
      <s id="b.GEN.46.2.3">Ikkəwan as: «Nak da»</s>
     </seg>
     <seg type="verse" id="b.GEN.46.3">
      <s id="b.GEN.46.3.1">Təzzar iṇṇ'as: «Nak Məššina, məššina n abba nnak.</s>
      <s id="b.GEN.46.3.2">A kay wər təggəz ṭasa n iki ən Masar fəlas den da a kay z'aga tamattay tagget.</s>
     </seg>
     <seg type="verse" id="b.GEN.46.4">
      <s id="b.GEN.46.4.1">Nak iṃan in a dər-ək iddəwan əs Masar aṃaran illikan as nak a kay du z'issuɣəlan.</s>
      <s id="b.GEN.46.4.2">As kay z'iba illa ɣur-ək Yusəf.»</s>
     </seg>
     <seg type="verse" id="b.GEN.46.5">
      <s id="b.GEN.46.5.1">Ifal Yaqub Ber-Šeba.</s>
      <s id="b.GEN.46.5.2">Əssəwanan bararan n Israyil abba nnasan Yaqub ənta əd bararan nasan əd təḍoden nasan šiṃariwen šin dasan d'issəgla Firɣawna fəl a tan in awəynat.</s>
      <s id="b.GEN.46.5.3">Əwatan ihərwan nasan, ewayan təla nnasan kul ta əkrazan daɣ akal ən Kanan, ikka Yaqub Masar. əs Masar bararan-net, əd hayawan-net, əd təbararen-net əd təhayawen-net.</s>
      <s id="b.GEN.46.5.4">Əzzurriya-net kul as dər-əs iddew.</s>
     </seg>
     <seg type="verse" id="b.GEN.46.8">
      <s id="b.GEN.46.8.1">Əntanay da iṣmawan ən maddanəs n Israyil (eṣəm-net wahadan Yaqub ) win oṣanen Masar: Aɣafadday-net eṣəm-net Ruben.</s>
     </seg>
     <seg type="verse" id="b.GEN.46.9">
      <s id="b.GEN.46.9.1">Maddanəs ən Ruben əṃosan Xenok, Falu, Xetsron əd Karmi.</s>
     </seg>
     <seg type="verse" id="b.GEN.46.10">
      <s id="b.GEN.46.10.1">Maddanəs ən Šimehon əṃosan Yəmul, Yamin, Ohad, Yakin, Isoxas əd Šul eššes ən wələt Kanan.</s>
     </seg>
     <seg type="verse" id="b.GEN.46.11">
      <s id="b.GEN.46.11.1">Maddanəs ən Lebi əṃosan Geršon, Kəhat əd Mərari.</s>
     </seg>
     <seg type="verse" id="b.GEN.46.12">
      <s id="b.GEN.46.12.1">Maddanəs ən Yuda əṃosan Er, Onan, Šela, Ferets əd Zarax.</s>
      <s id="b.GEN.46.12.2">Mišan Er d Onan aba tan daɣ akal wa n Kanan.</s>
      <s id="b.GEN.46.12.3">Maddanəs ən Ferets əmoṣan Hetsran əd Xamul.</s>
     </seg>
     <seg type="verse" id="b.GEN.46.13">
      <s id="b.GEN.46.13.1">Maddanəs n Issakar əṃosan Tola, Fuhax, Yašub əd Šimron.</s>
     </seg>
     <seg type="verse" id="b.GEN.46.14">
      <s id="b.GEN.46.14.1">Maddanəs ən Zəbulun əṃosan Sered, Elon əd Yaxlel.</s>
     </seg>
     <seg type="verse" id="b.GEN.46.15">
      <s id="b.GEN.46.15.1">Əntanay da da bararan win teraw Leyya əd Yaqub daɣ Faddan-Aram, dəffər adi teraw tabarart-net Dina.</s>
      <s id="b.GEN.46.15.2">Iqqal əket ən bararan-net əd təbararen-net karadat təṃərwen əd karad.</s>
     </seg>
     <seg type="verse" id="b.GEN.46.16">
      <s id="b.GEN.46.16.1">Maddanəs ən Gad əmoṣan Isifyon, Xaggi, Šuni, Etsbon, Eri, Arodi, d Areli.</s>
     </seg>
     <seg type="verse" id="b.GEN.46.17">
      <s id="b.GEN.46.17.1">Maddanəs n Ašer əṃosan Yimna, Yišfi, Bərya əd Serax tamaḍrayt nasan.</s>
      <s id="b.GEN.46.17.2">Maddanəs ən Bərya əṃosan Xeber əd Malkyel.</s>
     </seg>
     <seg type="verse" id="b.GEN.46.18">
      <s id="b.GEN.46.18.1">Əntanay da da bararan ən Zilfa tamaššaɣalt ən Laban ta ikfa ell-es Leyya.</s>
      <s id="b.GEN.46.18.2">Teraw tan du əd Yaqub iṃos əket nasan maraw əd ṣədis.</s>
     </seg>
     <seg type="verse" id="b.GEN.46.19">
      <s id="b.GEN.46.19.1">Maddanəs ən Raxil tanṭut ən Yaqub: Yusəf əd Benyamin.</s>
     </seg>
     <seg type="verse" id="b.GEN.46.20">
      <s id="b.GEN.46.20.1">Yusəf igraw bararan-net daɣ akal ən Masar Manašše d Efraym, teraw as tan du Asnat ell-es ən Foti-Fera əlfəqqi n əɣrəm wa n On.</s>
     </seg>
     <seg type="verse" id="b.GEN.46.21">
      <s id="b.GEN.46.21.1">Maddanəs ən Benyamin əṃosan Bela, Beker, Ašbel, Gera, Naman, Exi, Roš, Muffim, Xuffin d Ard.</s>
     </seg>
     <seg type="verse" id="b.GEN.46.22">
      <s id="b.GEN.46.22.1">Əntanay da da bararan ən Raxil win du teraw i Yaqub, iṃos əket nasan ṃaraw d əkkoz.</s>
     </seg>
     <seg type="verse" id="b.GEN.46.23">
      <s id="b.GEN.46.23.1">Rures ən Dan iṃos Rušim.</s>
     </seg>
     <seg type="verse" id="b.GEN.46.24">
      <s id="b.GEN.46.24.1">Maddanəs ən Naftali əṃosan Yaxtsel, Guni, Yetser əd Šilem.</s>
     </seg>
     <seg type="verse" id="b.GEN.46.25">
      <s id="b.GEN.46.25.1">Əntanay da da bararan ən Bilha tamaššaɣalt ən Laban ta ikfa ell-es Raxil.</s>
      <s id="b.GEN.46.25.2">Teraw tan du əd Yaqub imoṣ əket nasan əṣṣa.</s>
     </seg>
     <seg type="verse" id="b.GEN.46.26">
      <s id="b.GEN.46.26.1">Əket n aytedan win d əg̣madnen Yaqub oṣan du Masar əddəwan dər-əs as wər əhenat təḍoden ən maddan-əs, iṃos ṣədisat təṃərwen əd ṣədis.</s>
     </seg>
     <seg type="verse" id="b.GEN.46.27">
      <s id="b.GEN.46.27.1">Əket wen əwaran t'in əššin bararan ən Yusəf əhunen daɣ Masar.</s>
      <s id="b.GEN.46.27.2">Iqqal əket n aytedan kul ən Yaqub win d'oṣanen Masar əṣṣayat təṃərwen.</s>
     </seg>
     <seg type="verse" id="b.GEN.46.28">
      <s id="b.GEN.46.28.1">Izzozar in Yaqub Yuda əs Yusəf fəl a das iməl as əntanay əzayan in Gošen.</s>
      <s id="b.GEN.46.28.2">As d'in oṣan akal ən Gošen,</s>
     </seg>
     <seg type="verse" id="b.GEN.46.29">
      <s id="b.GEN.46.29.1">isammatag Yusəf taṃara-net ikka akal wen fəl ad ilkəd y abba-net Israyil.</s>
      <s id="b.GEN.46.29.2">Da da ad t'inay a sər-əs in iggad igabarrat iri-net har iga tamert ihallu fəl əzir-net.</s>
     </seg>
     <seg type="verse" id="b.GEN.46.30">
      <s id="b.GEN.46.30.1">Iṇṇa Yaqub i Yusəf: «Əmərədda kud ira ib'i azzama ənayaq qay təddara harwa.»</s>
     </seg>
     <seg type="verse" id="b.GEN.46.31">
      <s id="b.GEN.46.31.1">Iṇṇa Yusəf i məqqaran-net d aɣaywan n abba nnet: «Ad agla ad əməla i Firɣawna as iməqqaran in d aɣaywan n abba nin win əhanen akal ən Kanan oṣan'i du,</s>
     </seg>
     <seg type="verse" id="b.GEN.46.32">
      <s id="b.GEN.46.32.1">əməlaɣ as as imaḍanan a əṃosan fəlas ihərwan a əlan gər za win maḍrornen wala win zawwarnen ewayan tan du əntanay d a wa əlan kul.</s>
     </seg>
     <seg type="verse" id="b.GEN.46.33">
      <s id="b.GEN.46.33.1">As kawan in isassaɣra Firɣawna iṣṣəstan kawan d əššəɣəl nawan, taṇṇim as: «Eklan nak imaḍanan as faw əṃosan tan ɣur təmməḍrəyt nasan har əmərədda, nakkanay əd marwan nana», adi da a fəl za təfrəgam təməɣsurt daɣ aṃadal wa n Gošen fəlas Kəl Masar mušəkat a əgan iṃadanan.»</s>
     </seg>
    </div>
    <div type="chapter" id="b.GEN.47">
     <seg type="verse" id="b.GEN.47.2">
      <s id="b.GEN.47.2.1">Isaṇṇafran daɣ məqqaran-net ṣəmmos, issəkn'en i Firɣawna.</s>
     </seg>
     <seg type="verse" id="b.GEN.47.3">
      <s id="b.GEN.47.3.1">Iṇṇa Firɣawna i məqqaran ən Yusəf: «Ma iṃos əššəɣəl nawan?»</s>
      <s id="b.GEN.47.3.2">Əṇṇan as: «Eklan nak təməḍint əššəɣəl nasan, og̣azan tat du ɣur marwan nasan.»</s>
     </seg>
     <seg type="verse" id="b.GEN.47.4">
      <s id="b.GEN.47.4.1">Əṇṇan as tolas: «Nakkanay təzrek a du nəga s akal wa fəlas amassaḍon as abas iha akal wa n Kanan, ikn'ay ṃanna iguz.</s>
      <s id="b.GEN.47.4.2">Adi da fəlas eklan nak əgmayan daɣ-ak turagat n ad azzabben aṃadal wa n Gošen.»</s>
     </seg>
     <seg type="verse" id="b.GEN.47.5">
      <s id="b.GEN.47.5.1">Iṇṇa Firɣawna i Yusəf: «Abba nnak əd məqqaran nak oṣan kay du.</s>
     </seg>
     <seg type="verse" id="b.GEN.47.6">
      <s id="b.GEN.47.6.1">Akal wa n Maṣar ih'ak əfus zəzzəbbət tan daɣ aganna w' ofan n akal.</s>
      <s id="b.GEN.47.6.2">Əggəzanet aṃadal wa n Gošen.</s>
      <s id="b.GEN.47.6.3">Kud tordeɣ as əhan tan wiyyaḍ ən təfləst əṣṣannen əššəɣəl ən təməḍint wəllen, taga taṇat n aharay nin daɣ fassan nasan.</s>
     </seg>
     <seg type="verse" id="b.GEN.47.7">
      <s id="b.GEN.47.7.1">Iddew du Yusəf əd Yaqub abba nnet, issəkn'ay i Firɣawna, ig'as Yaqub assalam n əzzəbun.</s>
     </seg>
     <seg type="verse" id="b.GEN.47.8">
      <s id="b.GEN.47.8.1">Iṇṇ'as Firɣawna: «Mənəket elan nak?»</s>
     </seg>
     <seg type="verse" id="b.GEN.47.9">
      <s id="b.GEN.47.9.1">Ijjəwwab as Yaqub, iṇṇ'as: «Elan ən təməddurt in ṭemeday n awatay əd karadat təṃərwen a əṃosan.</s>
      <s id="b.GEN.47.9.2">Taɣrəst in šigəzzulat ənaya daɣ-as ark-aṇay, aṃaran wər togda əd ta n marwan in.»</s>
     </seg>
     <seg type="verse" id="b.GEN.47.10">
      <s id="b.GEN.47.10.1">Iga Yaqub i Firɣawna šiwaṭriwen əmməzzayan.</s>
     </seg>
     <seg type="verse" id="b.GEN.47.11">
      <s id="b.GEN.47.11.1">Issəɣsar Yusəf abba-net əd məqqaran-net, ikf'en edagg ən təməɣsurt iggaz təla nnasan.</s>
      <s id="b.GEN.47.11.2">Edag w' ofan daɣ akal ən Masar ihan aṃadal ən Ramses, əmmək w'as t omar Firɣawna.</s>
     </seg>
     <seg type="verse" id="b.GEN.47.12">
      <s id="b.GEN.47.12.1">Iṭṭaf Yusəf təməddurt n abba-net əd məqqaran-net d aɣaywan n abba-net s əket ən bararan-net.</s>
     </seg>
     <seg type="verse" id="b.GEN.47.13">
      <s id="b.GEN.47.13.1">Abas t illa a itamatšin daɣ akal ket-net fəl a wa iga laz daɣ igi, əṃṃutan kallan win Masar əd wa n Kanan.</s>
     </seg>
     <seg type="verse" id="b.GEN.47.14">
      <s id="b.GEN.47.14.1">Iššedaw du Yusəf azrəf kul wa ihan akal wa n Masar əd wa n Kanan, iṃos inazzan n alkama.</s>
      <s id="b.GEN.47.14.2">Eway tu s ahan ən Firɣawna.</s>
     </seg>
     <seg type="verse" id="b.GEN.47.15">
      <s id="b.GEN.47.15.1">As iɣrad əzrəf kul wa ihan akal wa n Masar əd wa n Kanan əkkan du Kəl Maṣar ket nasan Yusəf, əṇṇan as: «Əngəm ɣas wər za naṃṃat dat-ək akf'ana a nətša!»</s>
     </seg>
     <seg type="verse" id="b.GEN.47.16">
      <s id="b.GEN.47.16.1">Iṇṇ'asan Yusəf: «Awəyat i du eharay nnawan azzama abas təlam azrəf, a kawan akfa daɣ adag-net a tətšam.»</s>
     </seg>
     <seg type="verse" id="b.GEN.47.17">
      <s id="b.GEN.47.17.1">Təzzar ewayan du iherwan nasan kul i Yusəf daɣ awatay wa, ikf'en išətša.</s>
      <s id="b.GEN.47.17.2">A dasan isamaskal išətša əggəsan əd wəlli d ayfəd əd zəgran d əzdan.</s>
     </seg>
     <seg type="verse" id="b.GEN.47.18">
      <s id="b.GEN.47.18.1">Okay awatay wa.</s>
      <s id="b.GEN.47.18.2">As ig' awatay wahadan əqqalan t'idu əṇṇan as: «Abas nəfrag ad ak nəɣbər məšš-i as abas nəla azrəf, ihərwan nana aṃaran təɣradam tan təla məšš-i, abas nəla a kawan nəkfa məšš-i ar ilamawan nana əd təwəgas nana.</s>
     </seg>
     <seg type="verse" id="b.GEN.47.19">
      <s id="b.GEN.47.19.1">Ənnar əddəlil nəhallak nakkanay əd təwəgas nana?</s>
      <s id="b.GEN.47.19.2">Zanz'ana an nəggəz təla ən Firɣawna nakkanay əd təwəgas nana, takfaɣ ana a nətša.</s>
      <s id="b.GEN.47.19.3">Akf'ana aṃasa a du nərəg aqqam aṃadal wər iṃṃut.</s>
     </seg>
     <seg type="verse" id="b.GEN.47.20">
      <s id="b.GEN.47.20.1">Izzənza Yusəf aṃadal kul ən Masar i Firɣawna fəlas aw Masar kul izzinz'as in tawagost-net id laz a tan iḍgazan.</s>
      <s id="b.GEN.47.20.2">Iqqal akal kul in Firɣawna.</s>
     </seg>
     <seg type="verse" id="b.GEN.47.21">
      <s id="b.GEN.47.21.1">Əggazan aytedan kul təla ən Firɣawna daɣ Masar kul.</s>
     </seg>
     <seg type="verse" id="b.GEN.47.22">
      <s id="b.GEN.47.22.1">Iṃədlan win n əlfəqqitan ɣas a wər izzənza fəlas ihakk'en Firɣawna adagar iskatan wa daɣ ətattin, iṃos əlqanun, adi da fəlas din wər əzzənzan iṃədlan win nasan.</s>
     </seg>
     <seg type="verse" id="b.GEN.47.23">
      <s id="b.GEN.47.23.1">Iṇṇa Yusəf i tamattay: «Əmərədda a kawan əzzənza i Firɣawna kawanay əd ṃədlan nawan wədi aṃasa da təṇbəlam tan.</s>
     </seg>
     <seg type="verse" id="b.GEN.47.24">
      <s id="b.GEN.47.24.1">As təga ɣarat tolayam takfim Firɣawna təzunt tan ṣəmmosat tilem əkkozat təzunen šin d əqqimnen əṃosnen aṃasa ən təwəgas nawan əd sudar nawan kawanay əd bararan nawan d aytedan win əhanen iɣawnatan nawan.»</s>
     </seg>
     <seg type="verse" id="b.GEN.47.25">
      <s id="b.GEN.47.25.1">Əṇṇan as: «Taṃattant a daɣ-ana du təraga.</s>
      <s id="b.GEN.47.25.2">Nəgrəwet saɣmar ɣur məšš-i ad nəqqəl eklan ən Firɣawna.»</s>
     </seg>
     <seg type="verse" id="b.GEN.47.26">
      <s id="b.GEN.47.26.1">Iga Yusəf a wen əlqanun iktaban ən təwəgas n akal ən Masar kul a tt'illan har azalada iga sər-əs əššəɣəl: təzunt ta n ṣəmmosat a igarraw Firɣawna.</s>
      <s id="b.GEN.47.26.2">Iṃədlan win n əlfəqqitan ɣas a wər nəha təla ən Firɣawna.</s>
     </seg>
     <seg type="verse" id="b.GEN.47.27">
      <s id="b.GEN.47.27.1">Izdaɣ Israyil (eṣəm wahadan ən Yaqub) daɣ Masar daɣ edagg ihan aṃadal ən Gošen, əlan tu.</s>
      <s id="b.GEN.47.27.2">Ad ətarawan əkannin əfələyləy.</s>
     </seg>
     <seg type="verse" id="b.GEN.47.28">
      <s id="b.GEN.47.28.1">Iga Yaqub ṃaraw elan d əṣṣa iɣsar daɣ Masar əqqalan elan ən təɣrəst-net kul ṭemeday n awatay d əkkozat təṃərwen d əṣṣa.</s>
     </seg>
     <seg type="verse" id="b.GEN.47.29">
      <s id="b.GEN.47.29.1">As du təhoz təmaṣtant-net iɣra ddu rur-es Yusəf iṇṇ'as: «kud əgrawa ɣur-ək saɣmar əgmaya daɣ-ak a du taga əfus nak daw taɣma nin tədkəlaɣ i arkawal n as wər i za tammazala daɣ Masar, as təgeɣ adi, a di tassakna tara əd təfləst.</s>
     </seg>
     <seg type="verse" id="b.GEN.47.30">
      <s id="b.GEN.47.30.1">As di aba təkkəssaɣ i daɣ Masar tawəyaɣ i əs zəkwan ən marawan in.»</s>
      <s id="b.GEN.47.30.2">Iṇṇ'as Yusəf: «Ad ak agaɣ arat wa di təṇṇe.»</s>
     </seg>
     <seg type="verse" id="b.GEN.47.31">
      <s id="b.GEN.47.31.1">Iṇṇ'as Yaqub: «Əhəd i.»</s>
      <s id="b.GEN.47.31.2">Ihad as Yusəf.</s>
      <s id="b.GEN.47.31.3">Təzzar issəjad Yaqub daɣ gərmuz ən teṣṣat-net.</s>
     </seg>
    </div>
    <div type="chapter" id="b.GEN.48">
     <seg type="verse" id="b.GEN.48.2">
      <s id="b.GEN.48.2.1">Ittəmal i Yaqub itawaṇṇ'as: «Barar nak da Yusəf ad d'iglan da a kay inəy».</s>
      <s id="b.GEN.48.2.2">Iga ddu Yaqub šiɣurad-net har d'iqqim daɣ teṣṣat.</s>
     </seg>
     <seg type="verse" id="b.GEN.48.3">
      <s id="b.GEN.48.3.1">Iṇṇa Yaqub i Yusəf: «Məššina əməqqar inifalal i du daɣ əɣrəm wa n Luz (eṣəm-net əmərədda Bet-El) daɣ akal wa n Kanan, iga fall-i albaraka nnet.</s>
     </seg>
     <seg type="verse" id="b.GEN.48.4">
      <s id="b.GEN.48.4.1">Inn'i: «A kay əsəssirəwa əsəffələyləyaq qay agaq qay šimattiwen aggotnen agaɣ akal a daɣ təla n əzzurriya nnak har faw.</s>
     </seg>
     <seg type="verse" id="b.GEN.48.5">
      <s id="b.GEN.48.5.1">Əmərədda bararan nak win n əššin təgrawa daɣ Masar dat aṣṣa nin bararan in a əmoṣan, wər tan əzlaya əd Ruben əd Šimehon.</s>
     </seg>
     <seg type="verse" id="b.GEN.48.6">
      <s id="b.GEN.48.6.1">Aṃaran bararan win təgrawa dəffər win, win di i nnak.</s>
      <s id="b.GEN.48.6.2">Əntanay ad əgrəwan adagar nasan daɣ təkasit s eṣəm ən məqqaran nasan Mənašše d Efraym.</s>
     </seg>
     <seg type="verse" id="b.GEN.48.7">
      <s id="b.GEN.48.7.1">As d'əfala aṃadal ən Faḍan-Aram aba anna nak Raxil ɣur-i daɣ əšikəl daɣ akal wa n Kanan harwa wər in newed Efrata.</s>
      <s id="b.GEN.48.7.2">Denda a tat əṇbala daɣ tarrayt n Efrata.</s>
      <s id="b.GEN.48.7.3">Aɣrəm w'as itawaṇṇu əmərədda Betlexem.</s>
      <s id="b.GEN.48.7.4">Amazay wenda ad in iswaḍ Yaqub daɣ maddanəs ən Yusəf, amaran šiṭṭawen-net təssirkam tanat tušaray haras abas ifrag aṇay wəllen.</s>
      <s id="b.GEN.48.7.5">Təzzar iṇṇ' i Yusəf: «Ma əṃosan za win den?»</s>
      <s id="b.GEN.48.7.6">Iṇṇ'as Yusəf: «Bararan in a wa, win di ikfa Məššina da da.»</s>
      <s id="b.GEN.48.7.7">Təzzar iṇṇ'as Yaqub: «Zəhəz i tan du fəl a fall-asan aga albaraka.»</s>
      <s id="b.GEN.48.7.8">Izzəhaz as tan du Yusəf, imməllat asan izalammat tan.</s>
     </seg>
     <seg type="verse" id="b.GEN.48.11">
      <s id="b.GEN.48.11.1">Iṇṇa Yaqub i Yusəf: «Wər əɣila a kay ələsa aṇay fadda, əmərədda bararan nak da iṣṣəkn'i tan Məššina.»</s>
     </seg>
     <seg type="verse" id="b.GEN.48.12">
      <s id="b.GEN.48.12.1">Ikkas tan du Yusəf daɣ faddan-net, issəjad daɣ aṃadal.</s>
     </seg>
     <seg type="verse" id="b.GEN.48.13">
      <s id="b.GEN.48.13.1">Təzzar idkal tan Yusəf iṭṭaf Efraym s əfus-net wa n əɣil fəl ad iggəz zalgat ən Yaqub, amaran idkal tu Mənašše s əfus-net wa n zalgat fəl ad iggəz aɣil ən Yaqub, izzəhaz as tan du.</s>
     </seg>
     <seg type="verse" id="b.GEN.48.14">
      <s id="b.GEN.48.14.1">Izzal du Israyil əfus-net wa n əɣil issəwar tu eɣaf n Efraym kuddeɣ as ənta wa ənḍərran.</s>
      <s id="b.GEN.48.14.2">Izammazray ifassan-net fəlas əsəwər a iga wa n zalgat Mənašše kuddeɣ as ənta wa waššaran.</s>
     </seg>
     <seg type="verse" id="b.GEN.48.15">
      <s id="b.GEN.48.15.1">Iga fall-assan albaraka-net iṇṇa: «Məššina nin təgeɣ albaraka nak fəl bararan a, Məššina w'as əlkaman marawan nin Ibrahim d Isxaq, Məššina wa iṃosan aṃadan nin ɣur təhut in har azala,</s>
     </seg>
     <seg type="verse" id="b.GEN.48.16">
      <s id="b.GEN.48.16.1">Məššina wa di issəfsan daɣ aššar.</s>
      <s id="b.GEN.48.16.2">Əssudəranet eṣəm in d əṣmawan ən marawan in Ibrahim d Isxaq, igatanet daɣ əddənet.</s>
     </seg>
     <seg type="verse" id="b.GEN.48.17">
      <s id="b.GEN.48.17.1">As inay Yusəf abba-net as issəwar əfus-net wa n əɣil eɣaf n Efraym wər oggem a wen.</s>
      <s id="b.GEN.48.17.2">Təzzar ibaz əfus n abba-net ikkas t'idu fəl aɣaf n Efraym issəwar tu wa n Mənašše.</s>
     </seg>
     <seg type="verse" id="b.GEN.48.18">
      <s id="b.GEN.48.18.1">Iṇṇa Yusəf y abba nnet: «Wərge adi abba nin, wa ənta a waššaran!</s>
      <s id="b.GEN.48.18.2">Səwər əfus nak wa n əɣil eɣaf-net.»</s>
     </seg>
     <seg type="verse" id="b.GEN.48.19">
      <s id="b.GEN.48.19.1">Mišan ugay as abba nnet.</s>
      <s id="b.GEN.48.19.2">Iṇṇ'as: «əṣṣana barar in, əṣṣana.</s>
      <s id="b.GEN.48.19.3">Ənta da ad iqqəl tamattay igat, mišan amaḍray-net ad as izar tadawla, iqqəl əzzurriya-net šimattiwen aggotnen.»</s>
     </seg>
     <seg type="verse" id="b.GEN.48.20">
      <s id="b.GEN.48.20.1">Əzəl wədi da iga fall-assan albaraka-net iṇna: «Kəl Israyil ad əɣarrin iṣmawan nawan as ətaggin albaraka ad əgannin: «Idkal kay Məššina əmmək as idkal Efraym əd Mənašše».</s>
      <s id="b.GEN.48.20.2">Adi da a fəl izzozar Efraym i Mənašše.</s>
     </seg>
     <seg type="verse" id="b.GEN.48.21">
      <s id="b.GEN.48.21.1">Təzzar iṇṇa Yaqub i Yusəf: «Nak ad i iba tarmad mišan Məššina a daɣ-wan iṣṣən, a kawan issuɣəl akal ən marawan nawan.</s>
     </seg>
     <seg type="verse" id="b.GEN.48.22">
      <s id="b.GEN.48.22.1">Aṃaran ad ak əššita fəl adagar wa əkfeɣ iməqqaran nak akfaq qay aṃadal wa ərkaba daɣ Kəl Amori əs takoba nin d allaɣ in.»</s>
     </seg>
    </div>
    <div type="chapter" id="b.GEN.49">
     <seg type="verse" id="b.GEN.49.1">
      <s id="b.GEN.49.1.1">«Idawat du a dawan əməla a wa kawan z igrəwan daɣ azzaman win du zaynen.</s>
     </seg>
     <seg type="verse" id="b.GEN.49.2">
      <s id="b.GEN.49.2.1">Idawat du bararan in, ṣəsəmat y awal in:</s>
     </seg>
     <seg type="verse" id="b.GEN.49.3">
      <s id="b.GEN.49.3.1">Ruben kay aɣafadday nin, Kay aṣṣahat in, kay eɣaf ən təɣurad in, Kay a ogaran ətəwəsəɣmar daɣ bararan in, Kay a ogaran təla ən fərregaten.</s>
     </seg>
     <seg type="verse" id="b.GEN.49.4">
      <s id="b.GEN.49.4.1">Təṃosa angi n aṃan ozalnen Mišan a kay igməd almaqam nak, Wa n tizart y iməḍrayan nak Fəlas təsaffallasa abba nnak S ənəməṇsa wa təge d anna nnak.</s>
     </seg>
     <seg type="verse" id="b.GEN.49.5">
      <s id="b.GEN.49.5.1">Šimehon əd Lebi iməḍrayan olanen Šikabiwen nasan kayatan əkmanen.</s>
     </seg>
     <seg type="verse" id="b.GEN.49.6">
      <s id="b.GEN.49.6.1">Sənnəməggəgaɣet šiṃərkas nawan əd ṃan in Əqqamet ətəwəsaɣmar in Wər irtay dər-wan daɣ ahan in, Fəlas daɣ alham nawan, bararan in Ad tənɣam aytedan aggotnen daɣ tara ən ṃan təɣtasam agozan ən zəgran əddarnen.</s>
     </seg>
     <seg type="verse" id="b.GEN.49.7">
      <s id="b.GEN.49.7.1">Təwar tulɣant alham nawan ilan šiɣərden Fəlas təkmawen a t'əhanen.</s>
      <s id="b.GEN.49.7.2">Təwar tulɣant aššar nawan ad d izzibben, Fəlas təhanint kawan wər nəha, əd ṃan mallolnen A kawan əzəmməzzəya əd temattay nin, Aṃaran əzəwwəziwəzaq qawan daɣ akal in.</s>
     </seg>
     <seg type="verse" id="b.GEN.49.8">
      <s id="b.GEN.49.8.1">Yuda kay a əflasan məḍrayan nak Ad tarna imagzaran nak, Maddanəs n abba nnak ad əssəjədan dat-ək.</s>
     </seg>
     <seg type="verse" id="b.GEN.49.9">
      <s id="b.GEN.49.9.1">Yuda, barar in, ahar ənḍərran a dər toleɣ iṃan-net, Wa dd iyyəwanan daɣ təgmərt, iqqal du edag-net.</s>
      <s id="b.GEN.49.9.2">Ikram iḍaran-net, Israd: ma ihalan əsəbdəd-net?</s>
     </seg>
     <seg type="verse" id="b.GEN.49.10">
      <s id="b.GEN.49.10.1">Taɣmar wər za təfəl ehan-net, Əṭṭəbil illa ɣur əzzurriya nnet Har d'aṣu wa tt'ilan iṃan-net, Ənta as əṭṭafnat təmattiwen taṇat-net.</s>
     </seg>
     <seg type="verse" id="b.GEN.49.11">
      <s id="b.GEN.49.11.1">Ewad daɣ tənafləyt As iqqan ajad-net Daɣ təfṣəq n əzzəbib-net, Irabbaz isəlsa nnet Daɣ esmad d əzzəwi nnet.</s>
     </seg>
     <seg type="verse" id="b.GEN.49.12">
      <s id="b.GEN.49.12.1">Isaṣṣahat esmad təməllay ən šiṭṭawen-net, təssəmlal teṣṣay n əx išenan-net.</s>
     </seg>
     <seg type="verse" id="b.GEN.49.13">
      <s id="b.GEN.49.13.1">Zəbulun ad iɣsər fəl ṭama ən gərwan, Dad ətazakken əɣlalan win n aṃan.</s>
      <s id="b.GEN.49.13.2">Akal-net igla har əɣrəm wa n Tsidon.</s>
     </seg>
     <seg type="verse" id="b.GEN.49.14">
      <s id="b.GEN.49.14.1">Issakar iṃos ajad iṣṣohen, Itallaman gər məssəgan, Iṣaggad y alxeran.</s>
     </seg>
     <seg type="verse" id="b.GEN.49.15">
      <s id="b.GEN.49.15.1">As tan inay ad idakkal əzuk fəl zeran Išɣəl ardu s i tt'ilan.</s>
     </seg>
     <seg type="verse" id="b.GEN.49.16">
      <s id="b.GEN.49.16.1">Dan ad aṣṣahen aytedan-net Šilat n iyyat tawšet daɣ šin n Israyil ket-net.</s>
     </seg>
     <seg type="verse" id="b.GEN.49.17">
      <s id="b.GEN.49.17.1">Dan šila n taššolt təhat tarrayt-net Təddad agozan n ays fəl ad d'uḍu aṃawan-net.</s>
     </seg>
     <seg type="verse" id="b.GEN.49.18">
      <s id="b.GEN.49.18.1">Əge daɣ-ak aṭṭama nin fəl efsan, ya Əməli!</s>
     </seg>
     <seg type="verse" id="b.GEN.49.19">
      <s id="b.GEN.49.19.1">Gad ad t'əgrəwan majjarakan Mišan a tan arnu istəq qan.</s>
     </seg>
     <seg type="verse" id="b.GEN.49.20">
      <s id="b.GEN.49.20.1">Ašer ila tagəlla təṇfat, Ənta z ihakkin isudar win əzodnen əmənokal.</s>
     </seg>
     <seg type="verse" id="b.GEN.49.21">
      <s id="b.GEN.49.21.1">Naftali tədəmit təggoragat Tətaraw awleɣan əhoṣṣaynen.</s>
     </seg>
     <seg type="verse" id="b.GEN.49.22">
      <s id="b.GEN.49.22.1">Yusəf šilan ənezər n ašək itarawan s igət Illan dagma n aṃan ən šaṭ, Əg̣g̣aran taɣərt iləlad-net.</s>
     </seg>
     <seg type="verse" id="b.GEN.49.23">
      <s id="b.GEN.49.23.1">Əgrawan tu kəl təganziwen s igət A tu naḍḍaban har əlan talilant, Əsaknin tu əzzəngu nnasan s igət.</s>
     </seg>
     <seg type="verse" id="b.GEN.49.24">
      <s id="b.GEN.49.24.1">Mišan ikna iḍuf ən təganzay nnet Ətawasaṣahen zayyan ən fassan-net S əfus n Əməqqar wa əɣbada d aṣṣahat-net, S ənta as əheɣ tag̣g̣azt-net, Iṃos wa s əsahhadda fəl təɣurad-net,</s>
     </seg>
     <seg type="verse" id="b.GEN.49.25">
      <s id="b.GEN.49.25.1">S əddəlil ən Məššina nin wa kay ikfan tadhəlt-net, S əddəlil n Əməqqar wa fall-ak itaggan albaraka-net, Daɣ təṇfa n akonak wa n jənnawan, D aṃan win d əg̣ammadnen eres ən ṃədlan.</s>
      <s id="b.GEN.49.25.2">Ig'ak tolas albaraka daɣ ara ən ṭədoden əd hərwan.</s>
     </seg>
     <seg type="verse" id="b.GEN.49.26">
      <s id="b.GEN.49.26.1">Abba nnak ihakku albarakatan As win marawan in ogaran tan, Afalla n ədɣaɣan win ərunen okayan tan.</s>
      <s id="b.GEN.49.26.2">Eɣaf ən Yusəf azzabbenet fall-as albarakatan, Fəl takannart ən win d iṇṇəfrannen daɣ məqqaran.</s>
     </seg>
     <seg type="verse" id="b.GEN.49.27">
      <s id="b.GEN.49.27.1">Benyamin uray a iṃos iɣišašen S aɣora ilammaz tagmərt-net Əs ṭakəst ad uzan agləz-net.</s>
     </seg>
     <seg type="verse" id="b.GEN.49.28">
      <s id="b.GEN.49.28.1">Əntanay da da awalan win dasan iga abba nasan as fall-asan itaggu albaraka nnet.</s>
      <s id="b.GEN.49.28.2">Əkkulluk n iyyan iga fall-as albaraka ən ṃan-net.</s>
      <s id="b.GEN.49.28.3">Əntanay a daɣ əganat tawšeten an marawat əd ṣanatat n Israyil.</s>
      <s id="b.GEN.49.28.4">Dəffər a di omar maddan-əs, iṇṇ'asan: «Nak əmərədda tilkamat ən təɣrəst in a əhe.</s>
      <s id="b.GEN.49.28.5">As di aba təṇbəlam i ɣur abbatan in daɣ əɣəɣi wa ihan tawagost ta n Efron wa n aw Xet, ta təhat Makfela dagma n aṃadal ən Mamre daɣ akal wa n Kanan.</s>
      <s id="b.GEN.49.28.6">Tawagost en da a izzənza Ibrahim ɣur Efron wa n aw Xet fəl ad iqqəl əɣəɣi wa tat ihan edagg ən zəkwan.</s>
     </seg>
     <seg type="verse" id="b.GEN.49.31">
      <s id="b.GEN.49.31.1">Denda ad iṭawaṇbal Ibrahim əd tənṭut-net Sarata, denda ad iṭawaṇbal Isxaq əd tənṭut-net Raqqiyetu, denda tolas ad əṇbala Leyya.</s>
     </seg>
     <seg type="verse" id="b.GEN.49.32">
      <s id="b.GEN.49.32.1">Tawagost d əɣəɣi wa tat ihan ənzan du ɣur Kəl Xet.»</s>
     </seg>
     <seg type="verse" id="b.GEN.49.33">
      <s id="b.GEN.49.33.1">As iɣrad Yaqqub ammar ən maddan-əs iqqal serrad-net, təga talɣa nnet, ilkam i marawan-net win aba.</s>
     </seg>
    </div>
    <div type="chapter" id="b.GEN.50">
     <seg type="verse" id="b.GEN.50.2">
      <s id="b.GEN.50.2.1">Dəffər adi omar Yusəf ad əšširədan nasmagalan-net alzanazat ən ši-s, agin as aḍutan əzodnen.</s>
     </seg>
     <seg type="verse" id="b.GEN.50.3">
      <s id="b.GEN.50.3.1">Imutag win əkkozat təṃərwen n əzəl a dər du tagdin.</s>
      <s id="b.GEN.50.3.2">Əgan kəl Masar əṣṣayat təṃərwen n əzəl əhallin tu.</s>
     </seg>
     <seg type="verse" id="b.GEN.50.4">
      <s id="b.GEN.50.4.1">As okayan aḍan win təweškent iššewal Yusəf y aytedan ən Firɣawna iṇṇ'asan: «Kud a təṇṇam taram i təšəššiwədam i əmazal in a dawan z aga əs Firɣawna, taṇṇim as:</s>
     </seg>
     <seg type="verse" id="b.GEN.50.5">
      <s id="b.GEN.50.5.1">" Abba nin as ədkala arkawal ɣur tilkamat ən təɣrəst-net as akal wa n Kanan a daq qu zəṇbəla daɣ əzəkka wa isammatag i ṃan-net."</s>
      <s id="b.GEN.50.5.2">Taṇṇim as tolas: " Ad id'akfu turagat n ad agla a t in əṇbəla ad d əqqəla."»</s>
     </seg>
     <seg type="verse" id="b.GEN.50.6">
      <s id="b.GEN.50.6.1">Iṇṇ'as du Firɣawna: «Aglu tammazala abba nnak tassanda arkawal wa das təge.»</s>
     </seg>
     <seg type="verse" id="b.GEN.50.7">
      <s id="b.GEN.50.7.1">Ig̣g̣əzzay Yusəf ad in ammazal ši-s.</s>
      <s id="b.GEN.50.7.2">Əddewan dər-əs maššaɣalan ən Firɣawna əd wəššaran ən nəqqima-net əd muzaran kul ən Masar,</s>
     </seg>
     <seg type="verse" id="b.GEN.50.8">
      <s id="b.GEN.50.8.1">d aɣaywan ən Yusəf kul əd məqqaran-net d aytedan n abba nnet, wər d'iqqim dəffər-san daɣ akal wa n Gošen ar bararan nasan əd herwan nasan win maḍrornen əd win zawwarnen.</s>
     </seg>
     <seg type="verse" id="b.GEN.50.9">
      <s id="b.GEN.50.9.1">Iddew Yusəf əd win əwannen əggəsan əd win əwannen malankaytan ərkaban əggəsan əntanay da.</s>
      <s id="b.GEN.50.9.2">Iṃos šikkəlt təknat iget.</s>
     </seg>
     <seg type="verse" id="b.GEN.50.10">
      <s id="b.GEN.50.10.1">As din ewadan asabbakkaw wa n Atad dagma ən Yorden əgan as tamazala təknat təzzəwwərt a daɣ sakarayan.</s>
      <s id="b.GEN.50.10.2">Iga Yusəf daɣ adag wen əṣṣa aḍan əṃosnen təweškent y abba nnet.</s>
     </seg>
     <seg type="verse" id="b.GEN.50.11">
      <s id="b.GEN.50.11.1">As ənayan Kəl Kanan əɣsarnen aṃadal a təfiyyawt ta daɣ asabbakkaw wa n Atad əṇṇan: «Iket ən təfiyyawt ən Kəl Masar!».</s>
      <s id="b.GEN.50.11.2">Adi da a fəl itawagga y adag wa eṣəm Abel-Mitsərayim, edag illan dagma ən Yorden.</s>
     </seg>
     <seg type="verse" id="b.GEN.50.12">
      <s id="b.GEN.50.12.1">Əgan maddanəs ən Yaqub arat w'as tan omar.</s>
     </seg>
     <seg type="verse" id="b.GEN.50.13">
      <s id="b.GEN.50.13.1">Ewayan alzanazat-net s akal wa n Kanan əṇbalan t'in daɣ əɣəɣi wa ihan tawagost ta n Makfela, əɣəɣi wa izzənz' Ibrahim ənta əd tawagost ɣur Efron wa n aw Xet fəl ad iqqəl edagg ən zəkwan dagma n aṃadal ən Mamre.</s>
     </seg>
     <seg type="verse" id="b.GEN.50.14">
      <s id="b.GEN.50.14.1">Yusəf dəffər tamazala ən ši-s iqqal akal wa n Maṣar ənta əd məqqaran-net kul d aytedan kul win əmmozalnen ši-s a dər iddew.</s>
     </seg>
     <seg type="verse" id="b.GEN.50.15">
      <s id="b.GEN.50.15.1">As ənayan məqqaran ən Yusəf as abba nnasan za aba tu, ad ətinəməṇṇin: «Ma za nagu kud Yusəf iggaz t' alham nana, iru a daɣ-na izzəzal ark əmazal wa ṇad a das nəga da?»</s>
     </seg>
     <seg type="verse" id="b.GEN.50.16">
      <s id="b.GEN.50.16.1">Təzzar əzammazalan in sər-əs əṇṇan as in: «Abba nnana harwa wər t'aba omar ana iṇṇa:</s>
     </seg>
     <seg type="verse" id="b.GEN.50.17">
      <s id="b.GEN.50.17.1">" Aṇṇat as: «Yusəf əṣṣanaɣ as əgan ak məqqaran nak ark-əmazal labasan mišan əgmaya daɣ-ak ad asan təṣṣurəfa ark-aratan nasan əd bakkadan nasan.»</s>
      <s id="b.GEN.50.17.2">" Əmərədda nəgmay daɣ-ak ad təṣṣurəfa y eklan ən Məššina n abba nnak.»</s>
      <s id="b.GEN.50.17.3">As isla Yusəf i batu nnasan iggaz šin tala.</s>
     </seg>
     <seg type="verse" id="b.GEN.50.18">
      <s id="b.GEN.50.18.1">Oṣan t'idu məqqaran-net əssəjadan dat-əs əṇṇan as: «Nakkanay da nəṃos eklan nak.»</s>
     </seg>
     <seg type="verse" id="b.GEN.50.19">
      <s id="b.GEN.50.19.1">Mišan iṇṇ'asan Yusəf: «Ad wər tərməɣam!</s>
      <s id="b.GEN.50.19.2">Nak wər əhe edagg ən Məššina.</s>
     </seg>
     <seg type="verse" id="b.GEN.50.20">
      <s id="b.GEN.50.20.1">Təgam əṇṇiyat n a d i tagim təkma mišan Məššina isaṃṃatay tat ig'et alxer fəl ad ag̣əz aytedan aggotnen, adi da a itamazalan daɣ azzaman win əmərədda.</s>
     </seg>
     <seg type="verse" id="b.GEN.50.21">
      <s id="b.GEN.50.21.1">Daɣ adi ad wər tərməɣam!</s>
      <s id="b.GEN.50.21.2">Ad əṣṣəna daɣ-wan kawanay əd bararan nawan.»</s>
      <s id="b.GEN.50.21.3">Isahhadarrat tan s awalan əzodnen əḍasnen iwallan nasan.</s>
     </seg>
     <seg type="verse" id="b.GEN.50.22">
      <s id="b.GEN.50.22.1">Iɣsar Yusəf daɣ Masar harkid aɣaywan n abba nnet.</s>
      <s id="b.GEN.50.22.2">Taɣrəst-net har tewad ṭemeday n awatay əd ṃaraw as t'aba.</s>
     </seg>
     <seg type="verse" id="b.GEN.50.23">
      <s id="b.GEN.50.23.1">Yusəf iddar har inay maddanəs ən hayawan n Efraym rur-es, tolas inay maddanəs ən Makir ag Mənašše əhunen daɣ fassan-net.</s>
     </seg>
     <seg type="verse" id="b.GEN.50.24">
      <s id="b.GEN.50.24.1">Iṇṇa Yusəf i məqqaran-net: «Nak ad i iba mišan illikan as Məššina a daɣ-wan iṣṣən, ṃaran issuɣəl kawan akal w'as idkal arkawal n ad t'akfu y Ibrahim d Isxaq əd Yaqub.»</s>
     </seg>
     <seg type="verse" id="b.GEN.50.25">
      <s id="b.GEN.50.25.1">Təzzar issəhad Yusəf maddanəs n Israyil iṇṇ'asan: «Illikan as Məššina a daɣ-wan iṣṣən, tawəyam alzanazat in as təg̣madam akal a.»</s>
      <s id="b.GEN.50.25.2">Dəffər adi aba Yusəf, tewad təɣrəst-net ṭemeday n awatay əd ṃaraw.</s>
     </seg>
     <seg type="verse" id="b.GEN.50.26">
      <s id="b.GEN.50.26.1">Tətawašarad alzanazat-net ətawaggan as aḍutan əzodnen tətawagga daɣ šifit tətawasanṣa daɣ əssənduq wa tətaggaz alzanazat daɣ Masar.</s>
     </seg>
    </div>
   </div>
   <div type="book" id="b.EXO">
    <div type="chapter" id="b.EXO.1">
     <seg type="verse" id="b.EXO.1.1">
      <s id="b.EXO.1.1.1">Maddanəs ən Yaqub, w'as itawannu Israyil, win d-osanen Masar əddewan dər-əs, akk iyyan d aɣaywan-net, ismawan-nasan: Ruben, Šimon, Lebi əd Yuda, Isakar, Zəbulun əd Benyamin, Dan əd Naftali, Gad d Ašer.</s>
     </seg>
     <seg type="verse" id="b.EXO.1.5">
      <s id="b.EXO.1.5.1">As ig-a wen barar-net wa igan Yusəf ənta iha Masar.</s>
      <s id="b.EXO.1.5.2">Xasil a wa d-igmadan Yaqub ketnet imos-əssayat təmərwen n awedan.</s>
     </seg>
     <seg type="verse" id="b.EXO.1.6">
      <s id="b.EXO.1.6.1">Dəffər a wen aba Yusəf əd mədrayan-net əd tamattay ta n azzaman win di.</s>
     </seg>
     <seg type="verse" id="b.EXO.1.7">
      <s id="b.EXO.1.7.1">Təzzar ad tarawan maddanəs n Israyil tittəyan, har əgan iggət wər nəmməkan, ədnayan akal.</s>
     </seg>
     <seg type="verse" id="b.EXO.1.8">
      <s id="b.EXO.1.8.1">Igaz əmənokal iyyan wər nəssen fəl Yusəf taɣmar ən Masar.</s>
     </seg>
     <seg type="verse" id="b.EXO.1.9">
      <s id="b.EXO.1.9.1">Inkar inna i tamattay-net : Toggam as maddanəs n Israyil ogaran-anaɣ igət d assahat.</s>
     </seg>
     <seg type="verse" id="b.EXO.1.10">
      <s id="b.EXO.1.10.1">Agiwat-ana y asan təmərkest dasan za təgdəlat tittəyt, ad wər inkər əməgər daɣ akal, təzzar əwəran aganna wa n magzaran-nana, dəffər a di əbbəzan akal.</s>
     </seg>
     <seg type="verse" id="b.EXO.1.11">
      <s id="b.EXO.1.11.1">Den da ad sannafranan Kəl Masar meddan wiyyad əzzozaran tan i Kəl-Israyil y a tan šahaššalan əššəɣəl, ədgəzan-tan wəllen.</s>
      <s id="b.EXO.1.11.2">Əmmək en da as əkrasan i Firɣawna iɣərman an Fitom əd Ramses əmosnen idaggan ən təɣebəren-net.</s>
     </seg>
     <seg type="verse" id="b.EXO.1.12">
      <s id="b.EXO.1.12.1">Mišan əddəguz wa labasan en iqqal i maddanəs n Israyil təttəyt d adanay n akal.</s>
      <s id="b.EXO.1.12.2">Təggaz-tan tasa ən maddanəs n Israyil, oglafan-tan.</s>
     </seg>
     <seg type="verse" id="b.EXO.1.13">
      <s id="b.EXO.1.13.1">Ənkaran Kəl Masar əgan-tan eklan a tan saknin alɣazab wər nəmməkkan s əššəɣəl issohen ən talaq, əd bargitan d əššəɣəlan kul win təwəgas.</s>
      <s id="b.EXO.1.13.2">Əššəɣəlan kul win ənɣanen awedan sisugin-asan-tan.</s>
     </seg>
     <seg type="verse" id="b.EXO.1.15">
      <s id="b.EXO.1.15.1">Arat wa wər igda y əmənokal ən Masar təzzar iššewal i tədoden šin əšɣalnen daɣ batu n əmzuran, iyyat esəm-net Šifra ta n sanatat esəm-net Fuha,</s>
     </seg>
     <seg type="verse" id="b.EXO.1.16">
      <s id="b.EXO.1.16.1">inn-asnat : «As tətaggimat šidoden šin Israyil daɣ əmzur, kud za barar a ihuwan tanɣimat-tu, kud amaran tabarart tayyimat-tat.»</s>
     </seg>
     <seg type="verse" id="b.EXO.1.17">
      <s id="b.EXO.1.17.1">Mišan šidoden šin den wər əgenat arat wa as inna əmənokal ən Masar ad t-aginat fəlas əksudnat Məššina.</s>
      <s id="b.EXO.1.17.2">Ad tayyinat bararan win yayyan da əddaran.</s>
     </seg>
     <seg type="verse" id="b.EXO.1.18">
      <s id="b.EXO.1.18.1">Təzzar iɣrad du Firɣawna šidoden šin den inn-asnat : «Mafel tətayyimat bararan win yayyan əddaran?»</s>
     </seg>
     <seg type="verse" id="b.EXO.1.19">
      <s id="b.EXO.1.19.1">Ənnanat as : «A di šidoden šin Israyil wər olenat əd šin Masar.</s>
      <s id="b.EXO.1.19.2">Assahat agget a əganat.</s>
      <s id="b.EXO.1.19.3">Bararan-nasnat as tihəwan harwa wər din osenat tədoden šin tagginen daɣ əmzur.»</s>
      <s id="b.EXO.1.19.4">Fəl təksəda ta əganat tədoden šin den i Məššina, izazzabbat du fall asnat albaraka-net, əganat inan.</s>
      <s id="b.EXO.1.19.5">Təgla tamattay n Israyil tətittəy təkannu assahat.</s>
     </seg>
     <seg type="verse" id="b.EXO.1.22">
      <s id="b.EXO.1.22.1">Omar Firɣawna tamattay-net ketnet, inn-as : «Bararan-nasan win yayyan kul əggarat-tan daɣ agarew wa n Ənnil ad tətayyim šin təntawen da əddarnat.»</s>
     </seg>
    </div>
    <div type="chapter" id="b.EXO.2">
     <seg type="verse" id="b.EXO.2.1">
      <s id="b.EXO.2.1.1">Inkar aləs n iyyan daɣ Kəl Lebi izlaf du tantut təmosat ənta da wələt Lebi.</s>
     </seg>
     <seg type="verse" id="b.EXO.2.2">
      <s id="b.EXO.2.2.1">Əllan əddi har d ihu barar-nasan iyyan, tənay tu ṃas wər ila malad, təɣbar tu har iga karadat təlil.</s>
     </seg>
     <seg type="verse" id="b.EXO.2.3">
      <s id="b.EXO.2.3.1">As tənay as ab-as təfrag aɣabar-net, tətkal du azmam igan daɣ əzzənəf ən telant iyyat, təɣrad tu adabaɣ s əzzənəfan əššin ən kolta iyyan, amaran təga daɣ-as barar, təsəls-ay.</s>
      <s id="b.EXO.2.3.2">Təzzar təssənsa azmam wen daɣ ammas ən telant iyyat du tədaggalat fəl fayyan n agarew wa n Ənnil.</s>
     </seg>
     <seg type="verse" id="b.EXO.2.4">
      <s id="b.EXO.2.4.1">Təbakammat təməqqart ən barar daɣ ihəz n adag wen y ad təssən a wa z-agin.</s>
     </seg>
     <seg type="verse" id="b.EXO.2.5">
      <s id="b.EXO.2.5.1">Arat n amazay dəffər a wen təzagaday d-elles ən Firɣawna s agarew wa n Ənnil, tara əširəd.</s>
      <s id="b.EXO.2.5.2">Saɣlaynat tənalkimen-net əllilnat efay n agarew.</s>
      <s id="b.EXO.2.5.3">Togga azmam iha ammas n annabat wen, təzzar təssətkal t-idu i təklit-net.</s>
     </seg>
     <seg type="verse" id="b.EXO.2.6">
      <s id="b.EXO.2.6.1">Tolam azmam tənay daɣ as barar.</s>
      <s id="b.EXO.2.6.2">Zaɣnin a wen arat n ajanɣay ihallin.</s>
      <s id="b.EXO.2.6.3">Təggaz-tat tahanint-net tənna : «A wa barar ən Kəl-Ɣibri!»</s>
     </seg>
     <seg type="verse" id="b.EXO.2.7">
      <s id="b.EXO.2.7.1">Den daɣ a tat du təhoz təməqqart ən barar tənn-as : «Əngəm a dam d aɣra iyyat daɣ tədoden šin Ɣibri a dam təsankas barar a?»</s>
     </seg>
     <seg type="verse" id="b.EXO.2.8">
      <s id="b.EXO.2.8.1">Tənn-as elles ən Firɣawna : «Awalla, aglu!»</s>
      <s id="b.EXO.2.8.2">Təzzar təgla tabarart təɣra-du anna ən barar iman-net.</s>
     </seg>
     <seg type="verse" id="b.EXO.2.9">
      <s id="b.EXO.2.9.1">Tənn-alles ən Firɣawna i təntut ten : «Awəy barar wa a di tu təsankasa, a kam hakka tefert nam.»</s>
      <s id="b.EXO.2.9.2">Teway təntut barar, a tu təsankas.</s>
     </seg>
     <seg type="verse" id="b.EXO.2.10">
      <s id="b.EXO.2.10.1">As idwal barar wen teway tu y elles ən Firɣawna.</s>
      <s id="b.EXO.2.10.2">Təg-ay təntut ten barar-net, təzzar təg-as esəm Musa fəlas tənna aman daq q-idu təkkas.</s>
     </seg>
     <seg type="verse" id="b.EXO.2.11">
      <s id="b.EXO.2.11.1">As d-ewad Musa iggədaz-in Kəl-Ɣibri (esəm iyyan ən Kəl-Israyil) əmosnen imədrayan-net daɣ tawšet.</s>
      <s id="b.EXO.2.11.2">Inay alɣazab wa taggin.</s>
      <s id="b.EXO.2.11.3">Ogaz in iyyan daɣ Kəl Masar izba iyyan daɣ Kəl Ɣibri-əs təwit.</s>
     </seg>
     <seg type="verse" id="b.EXO.2.12">
      <s id="b.EXO.2.12.1">Iwaraɣwaraɣ fəl aganna ketnet wər ihənnəy awedan, təzzar inɣa aw Masar wen, imbal-tu daɣ əzazəl.</s>
     </seg>
     <seg type="verse" id="b.EXO.2.13">
      <s id="b.EXO.2.13.1">As affaw iqqal in ogaz in əššin Kəl-Ɣibri əknasan gar essan.</s>
      <s id="b.EXO.2.13.2">Inna i wa wər nəla tidət : «Mafel as təggata əmidi nak?»</s>
     </seg>
     <seg type="verse" id="b.EXO.2.14">
      <s id="b.EXO.2.14.1">Inn-as aləs wen : «Ma kay igan əmənokal-nana?</s>
      <s id="b.EXO.2.14.2">Əngəm a tareɣ a di-taga tenaɣay ta təge y aw Masar?»</s>
      <s id="b.EXO.2.14.3">Den daɣ ad təggaz tasa Musa, inna daɣ a di batu ten təqqal arat iwizawazan.</s>
     </seg>
     <seg type="verse" id="b.EXO.2.15">
      <s id="b.EXO.2.15.1">Isla Firɣawna batu ten igmay əd tanaɣay ən Musa.</s>
      <s id="b.EXO.2.15.2">Mišan ifal daw-əs Musa iddəggag ikk-akal ən Midyan.</s>
      <s id="b.EXO.2.15.3">Ewad in, iqqim dagma n anu iyyan.</s>
     </seg>
     <seg type="verse" id="b.EXO.2.16">
      <s id="b.EXO.2.16.1">Aləs imosan əməggi ən təkutawen daɣ akal ən Midyan ila-əssayat təbararen.</s>
      <s id="b.EXO.2.16.2">Əwarnat d-anu.</s>
      <s id="b.EXO.2.16.3">Əjojalnat y aharay n abba-nasnat.</s>
     </seg>
     <seg type="verse" id="b.EXO.2.17">
      <s id="b.EXO.2.17.1">Osan du madanan wiyyad əstaɣan-tanat.</s>
      <s id="b.EXO.2.17.2">Təzzar inkar du Musa ogaz-tanat iššəšwa asnat eharay-nasnat.</s>
     </seg>
     <seg type="verse" id="b.EXO.2.18">
      <s id="b.EXO.2.18.1">As din osanat abba-nasnat Rawəl, inn-asnat : «Ma dakmat d-igan-əsətrəb ogdan d awa azal a?»</s>
     </seg>
     <seg type="verse" id="b.EXO.2.19">
      <s id="b.EXO.2.19.1">Ənnanat-as : «Aləs iyyan ən Masar dana ogazan daɣ madanan, ijjojal-ana har nəktar.»</s>
     </seg>
     <seg type="verse" id="b.EXO.2.20">
      <s id="b.EXO.2.20.1">Inn-asnat : «Ma iga za aləs wen?</s>
      <s id="b.EXO.2.20.2">Mafel as t-in tətayyimat?</s>
      <s id="b.EXO.2.20.3">Aglimat aɣrimat t-idu a dər na idrəw imensewan.»</s>
     </seg>
     <seg type="verse" id="b.EXO.2.21">
      <s id="b.EXO.2.21.1">Irda Musa s amel ɣur aləs wen.</s>
      <s id="b.EXO.2.21.2">Ikf-ay tabarart-net təgat esəm Ziffora, izlaf-tat.</s>
     </seg>
     <seg type="verse" id="b.EXO.2.22">
      <s id="b.EXO.2.22.1">Təla barar ig-as Musa esəm Geršom (Amagar den) fəlas inna akal a d-igmad daɣ imos amagar.</s>
     </seg>
     <seg type="verse" id="b.EXO.2.23">
      <s id="b.EXO.2.23.1">Təga tamert tagget.</s>
      <s id="b.EXO.2.23.2">Aba Firɣawna wa nad.</s>
      <s id="b.EXO.2.23.3">Təgla tamattay n Israyil təzzirza d əkkəlu, təzzar tewad in təzarzawt-nasan Məššina.</s>
     </seg>
     <seg type="verse" id="b.EXO.2.24">
      <s id="b.EXO.2.24.1">Isla Məššina i təzarzawt-nasan, təzzar inna ad ixkəm s arkawal ən tassaq wa inamagga d Ibrahim, d Isahaq, əd Yaqub.</s>
     </seg>
     <seg type="verse" id="b.EXO.2.25">
      <s id="b.EXO.2.25.1">Ihannay Məššina Kəl-Israyil, issan fəl taɣara-nasan.</s>
     </seg>
    </div>
    <div type="chapter" id="b.EXO.3">
     <seg type="verse" id="b.EXO.3.1">
      <s id="b.EXO.3.1.1">Illa Musa den imos amadan n aharay wa mallan y ədaggal-net Yitro, wa as itawannu Rawəl, imosan əməggi ən təkutawen ən Midyan.</s>
      <s id="b.EXO.3.1.2">Idan eharay daɣ-əsuf har ewad adɣaɣ wa n Horeba, itawann-as adɣaɣ wa n Məššina.</s>
     </seg>
     <seg type="verse" id="b.EXO.3.2">
      <s id="b.EXO.3.2.1">Təzzar inafalal as du angalos n Amaɣlol daɣ təfsəq təbilaglagat.</s>
      <s id="b.EXO.3.2.2">Isammaklal-əs Musa as wər tətərəkəmmit təfsəq ten.</s>
     </seg>
     <seg type="verse" id="b.EXO.3.3">
      <s id="b.EXO.3.3.1">Den daɣ ad inna gar-es əd man-net : «A din ihaza ad əniya əlmaɣiza wa, ad-əssəna mafel as wər tətərəkəmmit təfsəq ten».</s>
     </seg>
     <seg type="verse" id="b.EXO.3.4">
      <s id="b.EXO.3.4.1">Inay Amaɣlol as Musa itihaz in arat wen.</s>
      <s id="b.EXO.3.4.2">Təzzar iɣr-ay Məššina inn-as : «Musa, Musa!»</s>
      <s id="b.EXO.3.4.3">Inn-as Musa : «Nak da!»</s>
     </seg>
     <seg type="verse" id="b.EXO.3.5">
      <s id="b.EXO.3.5.1">Inn-as Məššina : «Zakkat in fəl adag wa, əkkəs iɣateman, edag wa tahe da aṃadal zəddigan a imos.»</s>
     </seg>
     <seg type="verse" id="b.EXO.3.6">
      <s id="b.EXO.3.6.1">Inn-as tolas dəffər a wen : «Nak Əməli n abba nak, Əməli n Ibrahim, Əməli n Isxaq, Əməli ən Yaqub.»</s>
      <s id="b.EXO.3.6.2">Den daɣ a d-issəlsa Musa udəm-net fəlas iksud ad inəməswəd əd Məššina.</s>
     </seg>
     <seg type="verse" id="b.EXO.3.7">
      <s id="b.EXO.3.7.1">Inn-as Amaɣlol tolas : «Ənaya alɣazab wa tətaggu tamattay-nin daɣ Masar, amaran sallaɣ i təkurayt-net fəl win tat-əssasnen.</s>
      <s id="b.EXO.3.7.2">Əssana wəllen as taɣazzaban.</s>
     </seg>
     <seg type="verse" id="b.EXO.3.8">
      <s id="b.EXO.3.8.1">«A wen daɣ fəl d-əzzəbbe y a tan əkkəsa daɣ tarna ən Kəl Masar, əkkəsaq-qan daɣ Masar əšəššiwədaq-qan akal ihossayan, elwan, ahanat-tu təsəssəngay n əx əd turawat.</s>
      <s id="b.EXO.3.8.2">Akal wen ənta a əhan Kəl Xənaɣan, əd Kəl Ɣit, əd Kəl Amor, əd Kəl Fəriz əd Kəl Ɣif əd Kəl Yəbus.</s>
     </seg>
     <seg type="verse" id="b.EXO.3.9">
      <s id="b.EXO.3.9.1">«Əmərədda təkurayt ən Kəl-Israyil-əsleɣ as, ənaya tolas a wa dər ogda alɣazab wa tan saknin Kəl Masar.</s>
     </seg>
     <seg type="verse" id="b.EXO.3.10">
      <s id="b.EXO.3.10.1">«Aglu daɣ a di əmərədda takka Firɣawna.</s>
      <s id="b.EXO.3.10.2">Zimazalaq-qay sər-əs fəl a du təssərdəɣa tamattay-nin ta n maddanəs n Israyil ahanen Masar.</s>
     </seg>
     <seg type="verse" id="b.EXO.3.11">
      <s id="b.EXO.3.11.1">Inna Musa i Məššina : «Nak za ma mosa, as takka Firɣawna wala takkasa du maddanəs n Israyil daɣ Masar?»</s>
     </seg>
     <seg type="verse" id="b.EXO.3.12">
      <s id="b.EXO.3.12.1">Inn-as Məššina : «Adi əddewa dər-ək.</s>
      <s id="b.EXO.3.12.2">Arat wa təhannaya da ənta təgəyya n as nak kay in issəglan.</s>
      <s id="b.EXO.3.12.3">As du təkkasa tamattay daɣ Masar, təɣbədam-i ɣur ədɣaɣ wa.»</s>
     </seg>
     <seg type="verse" id="b.EXO.3.13">
      <s id="b.EXO.3.13.1">Ilas Musa inn-as : «Ad agla daɣ adi akka Kəl-Israyil annaɣ asan : "Məššina n aljadan-nawan a di d izammazalan sər-wan".</s>
      <s id="b.EXO.3.13.2">Kud z-ənnan-i : "M-esəm-net Məššina wen?"</s>
      <s id="b.EXO.3.13.3">Ma dasan z-anna əddi?»</s>
     </seg>
     <seg type="verse" id="b.EXO.3.14">
      <s id="b.EXO.3.14.1">Den daɣ ad inna Məššina i Musa : «"Əmosa əlle da."</s>
      <s id="b.EXO.3.14.2">Arat da wa za tanna i Kəl-Israyil "Əlle da" a di d-izammazalan sər wan.</s>
     </seg>
     <seg type="verse" id="b.EXO.3.15">
      <s id="b.EXO.3.15.1">Ilas Məššina inna i Musa : «Tannaɣ-asan : "Amaɣlol, Əməli n aljadan-nawan, Əməli n Ibrahim, Əməli n Isahaq, Əməli ən Yaqub di d-izammazalan sər-wan".</s>
      <s id="b.EXO.3.15.2">Esəm-in den da wa iɣlalan, amaran ənta as za təwəzdiya daɣ əɣlul n azzaman.</s>
     </seg>
     <seg type="verse" id="b.EXO.3.16">
      <s id="b.EXO.3.16.1">«Aglu daɣ a di təššidəwaɣ iwəššaran win əlanen tanat daɣ Kəl-Israyil tannaɣ-asan : "Amaɣlol, Əməli n aljadan nawan, Əməli n Ibrahim, d Isahaq, əd Yaqub, a di d-inafalan, inn-i : Illikan as anay ənayaq qawan.</s>
      <s id="b.EXO.3.16.2">Oggeɣ a wa kawan igarrawan daɣ Masar.</s>
     </seg>
     <seg type="verse" id="b.EXO.3.17">
      <s id="b.EXO.3.17.1">«"Amaran əgeɣ tanat ta n a kawan əkkəsa daɣ akal wa n Masar daɣ tətaɣazzabam, šəššiwədaq qawan akal ən Kəl Xənaɣan, əd Kəl Ɣit, əd Kəl Amor, əd Kəl Fəriz, əd Kəl Ɣif əd Kəl Yəbus.</s>
      <s id="b.EXO.3.17.2">Akal wen ahanat-tu təsəssəngay n əx əd turawat."</s>
     </seg>
     <seg type="verse" id="b.EXO.3.18">
      <s id="b.EXO.3.18.1">«Ad-əssəsəman wəššaran n Israyil y awal nak tidawa dər-san s ahan n əmənokal ən Masar tannim-as : "Amaɣlol, Əməli ən Kəl-Ɣibri, Əməli-nana, inafalal-ana du.</s>
      <s id="b.EXO.3.18.2">Akf-ana turagat n ad nagu karad adan ən teklay daɣ taneray fəl a das-nagu šikutawen."</s>
     </seg>
     <seg type="verse" id="b.EXO.3.19">
      <s id="b.EXO.3.19.1">«Əssanaɣ as wər kawan z-ayyu əmənokal di taglim fəlas wər t-illa awedan ifragan əšəhhəššəl-net.</s>
     </seg>
     <seg type="verse" id="b.EXO.3.20">
      <s id="b.EXO.3.20.1">«Mišan a fall-as əššəšɣəla tarna tagget.</s>
      <s id="b.EXO.3.20.2">Ammazala fəl Kəl Masar əs tarna təgat daɣ təjujab wər nətawazday.</s>
      <s id="b.EXO.3.20.3">Dəffər a di kawan z ayyu taglim.</s>
     </seg>
     <seg type="verse" id="b.EXO.3.21">
      <s id="b.EXO.3.21.1">«Wər za taglim təsikarayrayam ifassan fəlas ad akfa tamattay ta annaɣmat daɣ Kəl Masar.</s>
     </seg>
     <seg type="verse" id="b.EXO.3.22">
      <s id="b.EXO.3.22.1">«Tantut ketnet təgmay daɣ təmahharak-net made təmidit-net ta n wələt Masar uɣənan n urəɣ əd win əzrəf, əd təbəddaɣ.</s>
      <s id="b.EXO.3.22.2">Aratan win den akfiwat-tan i bararan-nawan əd təbararen nawan.</s>
      <s id="b.EXO.3.22.3">Əmmək wen da as za taɣim Kəl Masar.»</s>
     </seg>
    </div>
    <div type="chapter" id="b.EXO.4">
     <seg type="verse" id="b.EXO.4.1">
      <s id="b.EXO.4.1.1">Inn-as Musa: «Kud za wər di əzzəgzanan za wər di əssəsaman, annin i "Bahu as dak inifalal Amaɣlol"?»</s>
     </seg>
     <seg type="verse" id="b.EXO.4.2">
      <s id="b.EXO.4.2.1">Inn-as Amaɣlol: «Ma ihan əfus nak?»</s>
      <s id="b.EXO.4.2.2">Inn-as Musa : «tallaq».</s>
     </seg>
     <seg type="verse" id="b.EXO.4.3">
      <s id="b.EXO.4.3.1">Inn-as Amaɣlol: «Sərtək-tat daɣ aṃadal!»</s>
      <s id="b.EXO.4.3.2">As issərtak Musa tallaq ten, təbbəday təqqal məlul.</s>
      <s id="b.EXO.4.3.3">Iggad fall as Musa.</s>
     </seg>
     <seg type="verse" id="b.EXO.4.4">
      <s id="b.EXO.4.4.1">Inn-as Amaɣlol: «Əzzəl əfus nak, təbəzaq qu-əs tasbat!»</s>
      <s id="b.EXO.4.4.2">Ihoz in Musa itkal məlul s əfus-net iqqal tallaq ta nad daɣ əfus-net.</s>
     </seg>
     <seg type="verse" id="b.EXO.4.5">
      <s id="b.EXO.4.5.1">Inn-as Amaɣlol: «Ag-a di da fəl ad əzzəgzənan Kəl-Israyil as Amaɣlol, Əməli n aljadan-nasan, Əməli n Ibrahim, Əməli n Isahaq, Əməli ən Yaqub, inifalal-ak.»</s>
     </seg>
     <seg type="verse" id="b.EXO.4.6">
      <s id="b.EXO.4.6.1">Ilas Amaɣlol inn-as: «Adəd əfus nak daɣ ədmaran nak.»</s>
      <s id="b.EXO.4.6.2">Təzzar issəwar Musa əfus-net idmaran-net.</s>
      <s id="b.EXO.4.6.3">As d-ikkas əfus-net ikna əkəršəššən-əs təwərna iyyat.</s>
     </seg>
     <seg type="verse" id="b.EXO.4.7">
      <s id="b.EXO.4.7.1">Ilas Amaɣlol inn-as: «Suɣəl əfus nak idmaran nak.»</s>
      <s id="b.EXO.4.7.2">Issoɣal əfus-net.</s>
      <s id="b.EXO.4.7.3">As t-id-ikkas wər ila malad.</s>
     </seg>
     <seg type="verse" id="b.EXO.4.8">
      <s id="b.EXO.4.8.1">Ilas Amaɣlol inn-as : «As dak wər əzzəgzanan Kəl-Israyil ɣur təlməɣjujat ta tazzarat, ad əzzəgzənan ɣur ta n sanatat.</s>
     </seg>
     <seg type="verse" id="b.EXO.4.9">
      <s id="b.EXO.4.9.1">«As ənayan təlməɣjujaten šin sanatat en əglan wər dak əzzəgzanan, za wər dak-əssəsaman, takkaɣ agarew wa n Ənnil təlkəwa d-aman-net tənɣəlaq qan daɣ aṃadal iqquran.</s>
      <s id="b.EXO.4.9.2">Igda ad ədəsan aṃadal ad əqqəlan azni.»</s>
     </seg>
     <seg type="verse" id="b.EXO.4.10">
      <s id="b.EXO.4.10.1">Inna Musa y Amaɣlol : «Ya Əməli!</s>
      <s id="b.EXO.4.10.2">Nak izzuwat fall i awal.</s>
      <s id="b.EXO.4.10.3">Amaran a wen wər t ila əndazəl wala əndazəl nad wala ɣur-əsənti wa təgeɣ awal y əkli nak.</s>
      <s id="b.EXO.4.10.4">Imi nin d iləs in odadan, izzuwat fall i awal.»</s>
     </seg>
     <seg type="verse" id="b.EXO.4.11">
      <s id="b.EXO.4.11.1">Inn-as Amaɣlol : «Ma ikfan awedan imi?</s>
      <s id="b.EXO.4.11.2">Ma isamadadan izamazag?</s>
      <s id="b.EXO.4.11.3">Ma isadarɣalan, isaswad?</s>
      <s id="b.EXO.4.11.4">Wərgeɣ nak da, a imosan Amaɣlol?</s>
     </seg>
     <seg type="verse" id="b.EXO.4.12">
      <s id="b.EXO.4.12.1">«Əmərədda aglu, nak a z-anattafan d əmi nak, a kay əssusənaɣ a wa za tanna.»</s>
     </seg>
     <seg type="verse" id="b.EXO.4.13">
      <s id="b.EXO.4.13.1">Mišan ilas Musa inn-as : «Ya Əməli!</s>
      <s id="b.EXO.4.13.2">Onsayaq-qay ad təzəmmizəlaɣ awedan iyyan fəl ad agu əmazal wədi.»</s>
     </seg>
     <seg type="verse" id="b.EXO.4.14">
      <s id="b.EXO.4.14.1">Iggaz alham ən Musa Amaɣlol wəllen inn-as : «Əngəm ill-ay əməqqar-nak Harun wa n iyyan daɣ Kəl-Lebi.</s>
      <s id="b.EXO.4.14.2">Əssanaɣ as rəɣis fall-as awal.</s>
      <s id="b.EXO.4.14.3">Amaran izay-kay du əmərədda.</s>
      <s id="b.EXO.4.14.4">As dər ək immənay ad fəliwəsan man-net.</s>
     </seg>
     <seg type="verse" id="b.EXO.4.15">
      <s id="b.EXO.4.15.1">«Əməl-as batuten in s əmmək nasnat, əddi nak dawan ilala fəl əššin ewwan daɣ a wa za tannim, assaknaq-qawan a wa as kawan iwar igi-net.</s>
     </seg>
     <seg type="verse" id="b.EXO.4.16">
      <s id="b.EXO.4.16.1">«A dak iqqəl əməššewəl gar ek əd tamattay n Israyil, kay amaran təqqəlaɣ as zun Məššina išawalan y ənnəbi-net.</s>
     </seg>
     <seg type="verse" id="b.EXO.4.17">
      <s id="b.EXO.4.17.1">«Ədkəl tallaq ta, ənta as za tətagga alɣalamaten-in.»</s>
     </seg>
     <seg type="verse" id="b.EXO.4.18">
      <s id="b.EXO.4.18.1">Iqqal Musa ədaggal-net Yitro, inn-as : «Areɣ a di tayya ad akkaɣ aytedan in win ahanen Masar ad-əssənaɣ əddaran.»</s>
      <s id="b.EXO.4.18.2">Inn-as Yitro : «Aglu, ikf-ik Məššina alxer».</s>
     </seg>
     <seg type="verse" id="b.EXO.4.19">
      <s id="b.EXO.4.19.1">Inna Amaɣlol i Musa harwa ad iha Midyan : «Abəz tarrayt, təqqəla Masar, fəl as win əranen tenaɣay-nak kul aba-tan.»</s>
     </seg>
     <seg type="verse" id="b.EXO.4.20">
      <s id="b.EXO.4.20.1">Den daɣ ad eway Musa tantut-net əd bararan-net issəwan-tan ajad təzzar ikka Masar, ittâf tallaq ta as t-omar Məššina s a sər-əs išɣəl.</s>
     </seg>
     <seg type="verse" id="b.EXO.4.21">
      <s id="b.EXO.4.21.1">Inna Amaɣlol i Musa : «Əmərədda d-as təkkeɣ Masar, əssən fəl təlməɣjujaten kul šin as kay-əkfeɣ tarna n igi-nasnat.</s>
      <s id="b.EXO.4.21.2">As din tose tagaq-qanat dat Firɣawna.</s>
      <s id="b.EXO.4.21.3">Amaran nak ad-əssəɣəra əwəl-net fəl ad igdəl i Kəl-Israyil agamad ən Masar.</s>
     </seg>
     <seg type="verse" id="b.EXO.4.22">
      <s id="b.EXO.4.22.1">«Tannaɣ i Firɣawna : &lt;Arat da wa inna Amaɣlol : «Aɣrəf n Israyil imos aɣafadday nin,</s>
     </seg>
     <seg type="verse" id="b.EXO.4.23">
      <s id="b.EXO.4.23.1">«&lt;"ənneɣ ak in ayy-i aɣafadday nin a di iɣbəd.</s>
      <s id="b.EXO.4.23.2">He kay!</s>
      <s id="b.EXO.4.23.3">As tugayaɣ ad-əssəxsiya aɣafadday nak."&gt;»</s>
     </seg>
     <seg type="verse" id="b.EXO.4.24">
      <s id="b.EXO.4.24.1">Əššokalan har da ad ənsan, təzzar idal du Amaɣlol Musa ira tenaɣay-net.</s>
     </seg>
     <seg type="verse" id="b.EXO.4.25">
      <s id="b.EXO.4.25.1">Den daɣ a du tənkar Ziffora tədkal du təhunt təwalat təsəmmənkəd sər-əs barar-net.</s>
      <s id="b.EXO.4.25.2">Tədkal d-agašek-net tədas sər-əs izuf ən Musa təgannu : «Kay aləs n əzni a di təmosa!»</s>
     </seg>
     <seg type="verse" id="b.EXO.4.26">
      <s id="b.EXO.4.26.1">Təzzar oyya Əməli Musa.</s>
      <s id="b.EXO.4.26.2">Xasil əddəlil n əmənkəd fəl tənna Ziffora : «Aləs n əzni a təmosa!»</s>
     </seg>
     <seg type="verse" id="b.EXO.4.27">
      <s id="b.EXO.4.27.1">Amaɣlol iššewal i Harun inn-as : «Aglu akku Musa daɣ taneray.»</s>
      <s id="b.EXO.4.27.2">Igla Harun har immənay əd Musa ɣur ədɣaɣ wa ɣur inafalal Məššina i Musa, izalammat-tu.</s>
     </seg>
     <seg type="verse" id="b.EXO.4.28">
      <s id="b.EXO.4.28.1">Təzzar imal Musa i Harun batuten kul šin das-iga Amaɣlol, imal təlməɣjujaten kul šin as t-omar s igi-nasnat.</s>
     </seg>
     <seg type="verse" id="b.EXO.4.29">
      <s id="b.EXO.4.29.1">Dəffər a wen əddewan fəl əššin-essan əššedawan du iwəššaran kul win əlanen šinaden daɣ Kəl-Israyil.</s>
     </seg>
     <seg type="verse" id="b.EXO.4.30">
      <s id="b.EXO.4.30.1">Imal-asan Harun batuten kul šin iga Amaɣlol i Musa, iga təlməɣjujaten kul dat tamattay.</s>
     </seg>
     <seg type="verse" id="b.EXO.4.31">
      <s id="b.EXO.4.31.1">Təɣrad tamattay əzəgzan.</s>
      <s id="b.EXO.4.31.2">As-əslan as Amaɣlol inay alɣazab wa taggin, osa du fəl amaknaw ən taɣara-nasan, əssəjadan-as, əɣbadan-tu.</s>
     </seg>
    </div>
    <div type="chapter" id="b.EXO.5">
     <seg type="verse" id="b.EXO.5.1">
      <s id="b.EXO.5.1.1">Dəffər awen ikka Musa əd Harun Firɣawna ənnan-as : «Amaɣlol, Əməli n Israyil inna : "Ayyu tamattay-nin ad taglu tag-amud wa n əlɣibada-nin daɣ-əsuf."»</s>
     </seg>
     <seg type="verse" id="b.EXO.5.2">
      <s id="b.EXO.5.2.1">Inn-asan Firɣawna : «Ma imos za Amaɣlol as das-sasama wala tayya Kəl-Israyil aglin.</s>
      <s id="b.EXO.5.2.2">Wər əzdaya Amaɣlol za wər z ayya Kəl-Israyil aglin.»</s>
     </seg>
     <seg type="verse" id="b.EXO.5.3">
      <s id="b.EXO.5.3.1">Əlasan ənnan-as : «Əməli ən Kəl-Ɣibri inifalal-ana du.</s>
      <s id="b.EXO.5.3.2">Nara a dana-tayya ad nagu teklay ən karad adan daɣ-əsuf ad nagu y Amaɣlol Əməli-nana šikutawen fəl təksəda n a daɣ-na izəzzəbbət alwaba igan daɣ təwərna made əməgər.»</s>
     </seg>
     <seg type="verse" id="b.EXO.5.4">
      <s id="b.EXO.5.4.1">Təzzar inn-asan əmənokal ən Masar : «Ma fel taram ad təkkəsam tamattay daɣ əššəɣəl-net?</s>
      <s id="b.EXO.5.4.2">Agliwat kawanay da təšɣəlam.</s>
     </seg>
     <seg type="verse" id="b.EXO.5.5">
      <s id="b.EXO.5.5.1">Təzzar inn-asan Firɣawna : «Eklan a əmərədda igət a gan, amaran kawanay taram ad ayyin əššəɣəl-nasan.</s>
      <s id="b.EXO.5.5.2">Mafel?»</s>
     </seg>
     <seg type="verse" id="b.EXO.5.6">
      <s id="b.EXO.5.6.1">Əzəl wen da ad omar Firɣawna meddan win šašɣalnen tamattay ten əmosnen Kəl Masar, əd win tat ewalnen daɣ əššəɣəl əmosnen Kəl-Israyil, inn-asan :</s>
     </seg>
     <seg type="verse" id="b.EXO.5.7">
      <s id="b.EXO.5.7.1">«Ad wər tələsam tehakkay ən tamattay ta ələmmuz wa as taggin bargitan.</s>
      <s id="b.EXO.5.7.2">Ayyat tan a t-idu tamadan i man-nasan.</s>
     </seg>
     <seg type="verse" id="b.EXO.5.8">
      <s id="b.EXO.5.8.1">«Təšəhhəššəlam-tan igi ən bərgitan ogdanen əd win taggin harwa du wər timədan ələmmuz i man-nasan.</s>
      <s id="b.EXO.5.8.2">A dasan in wər təgləmam wala, fəlas aytedan di inəffərəšša a mosan, a di da fəl əzzərzan gannin : «Nara dana-tayya ad nagu šikutawen y Əməli-nana.</s>
     </seg>
     <seg type="verse" id="b.EXO.5.9">
      <s id="b.EXO.5.9.1">«Agiwat y aytedan win əššəšɣəl issohen har ib-as (əgrawan əs wala) əlan alwaq əddi wər za sasaman i batuten əmosnen bahu.»</s>
     </seg>
     <seg type="verse" id="b.EXO.5.10">
      <s id="b.EXO.5.10.1">Əglan meddan win šašɣalnen Kəl-Israyil əd win tan-ewalnen, ənnan asan : «Inna Firɣawna : "wər kawan z ələsa tehakkay n ələmmuz,</s>
     </seg>
     <seg type="verse" id="b.EXO.5.11">
      <s id="b.EXO.5.11.1">«"agliwat tawiyam du ələmmuz i man-nawan daɣ adag wa daɣ t-idu za təgrəwam.</s>
      <s id="b.EXO.5.11.2">Mišan əššəɣəl-nawan wər daɣ as z-ifnəz wala."»</s>
     </seg>
     <seg type="verse" id="b.EXO.5.12">
      <s id="b.EXO.5.12.1">Wazawazan Kəl-Israyil daɣ akal ən Masar ketnet a du farradan əddigdag n ələmmuz ən təwəgas ibraran daɣ adag n ələmmuz wa ihossayan.</s>
     </seg>
     <seg type="verse" id="b.EXO.5.13">
      <s id="b.EXO.5.13.1">Təzzar əsasan-tan meddan win tan šašɣalnen əmosnen Kəl Masar ənnan asan : «Əšɣəlat har akkasaw əššəɣəl-nawan.</s>
      <s id="b.EXO.5.13.2">Əzəl kul təgam daɣ-as a wa tətaggim harwa təgarrawam ələmmuz.»</s>
     </seg>
     <seg type="verse" id="b.EXO.5.14">
      <s id="b.EXO.5.14.1">Təzzar ənkaran Kəl-Masar win omar Firɣawna s ad šašɣalan Kəl-Israyil əsasan-tan har as əbambayan daɣ meddan iman-nasan win-əsannafranen y ad awəlan Kəl-Israyil a tan-əggatan, gannin-asan : «Mafel əndazəl d azala, wər təsakkasawam meḍan ən bərgitan wa tətaggim kala da?»</s>
     </seg>
     <seg type="verse" id="b.EXO.5.15">
      <s id="b.EXO.5.15.1">Əglan meddan ən Kəl-Israyil win ewalnen tamattay ewayan tala-nasan-əs Firɣawna ənnan-as : «Mafel as tətaggaɣ əmazal igan taɣara ta y eklan nak?</s>
     </seg>
     <seg type="verse" id="b.EXO.5.16">
      <s id="b.EXO.5.16.1">Ab-as garrawan eklan-nak ələmmuz mišan itawann-ana : "agiwat bargitan!"</s>
      <s id="b.EXO.5.16.2">Əmərədda eklan-nak tamattin.</s>
      <s id="b.EXO.5.16.3">Eges tamattay ta n nak a wər nəla tidət.»</s>
     </seg>
     <seg type="verse" id="b.EXO.5.17">
      <s id="b.EXO.5.17.1">Təzzar inn-asan Firɣawna : «Kawanay əfərəšši aggen a təgam.</s>
      <s id="b.EXO.5.17.2">A di da fəl təgannim taram ad taglim ad tagim šikutawen y Amaɣlol.</s>
     </seg>
     <seg type="verse" id="b.EXO.5.18">
      <s id="b.EXO.5.18.1">«Əmərədda aglat əšɣəlat!</s>
      <s id="b.EXO.5.18.2">Aləmmuz wər tu za tələsam agaraw, mišan əššil ad tagim bərgitan win daɣ wan tawagmaynen.»</s>
     </seg>
     <seg type="verse" id="b.EXO.5.19">
      <s id="b.EXO.5.19.1">Əgran-in meddan win ewalnen Kəl-Israyil as taɣara-nasan təqqal arat ixšadan wəllen, fəlas itawann-asan wər dasan in z-itəwəgələm wala daɣ medan ən bargitan win as ihor a tan agin əzəl kul.</s>
     </seg>
     <seg type="verse" id="b.EXO.5.20">
      <s id="b.EXO.5.20.1">As din əfalan Firɣawna da-əstaban i Musa əd Harun dasan əqqalnen den kala da.</s>
     </seg>
     <seg type="verse" id="b.EXO.5.21">
      <s id="b.EXO.5.21.1">Ənnan-asan : «Ya Amaɣlol təswada daɣ a wa təgam tammazala s əššəriɣa-nak.</s>
      <s id="b.EXO.5.21.2">Firɣawna əd marayan sər-əs əknan-ana tagləfat wəllen fəl əddəlil nawan.</s>
      <s id="b.EXO.5.21.3">Zun tan-təkfam takoba fəl a danaɣ anɣin.»</s>
     </seg>
     <seg type="verse" id="b.EXO.5.22">
      <s id="b.EXO.5.22.1">Den daɣ ad igla Musa imalallay s Amaɣlol, inna : «Əməli, mas təzaɣazzaba tamattay ta?</s>
      <s id="b.EXO.5.22.2">Mafel daɣ adi as di-du-təzammazala?</s>
     </seg>
     <seg type="verse" id="b.EXO.5.23">
      <s id="b.EXO.5.23.1">«A d-obazan ɣur assa wa din əgeɣ i Firɣawna əššewalaɣ-as s esəm-nak, išatu i tamattay ten alɣazab amaran kay wər tat-təssəfsa harwa da.»</s>
     </seg>
    </div>
    <div type="chapter" id="b.EXO.6">
     <seg type="verse" id="b.EXO.6.2">
      <s id="b.EXO.6.2.1">Ilas Məššina inna i Musa : « Nak a imosan Amaɣlol,</s>
     </seg>
     <seg type="verse" id="b.EXO.6.3">
      <s id="b.EXO.6.3.1">ənifalalaɣ y Ibrahim d Isahaq əd Yaqub s esəm in a tt-imosan Məššina di maqqaran, mišan wər tan əzəzdayaɣ iman in s almaɣna n esəm in a tt-imosan "Əlle da".</s>
     </seg>
     <seg type="verse" id="b.EXO.6.4">
      <s id="b.EXO.6.4.1">Ətkalaɣ-asan arkawal ən tassaq n a tan-akfaɣ akal ən Kənaɣan, imosan akal daɣ əmosan inaftaɣan.</s>
     </seg>
     <seg type="verse" id="b.EXO.6.5">
      <s id="b.EXO.6.5.1">Tolas-əsleɣ i təzarzawt ən Kəl-Israyil win əgan Kəl-Masar eklan, əmərədda ad əxkəma s arkawal ən tassaq wa dasan-ədkala.</s>
     </seg>
     <seg type="verse" id="b.EXO.6.6">
      <s id="b.EXO.6.6.1">A wen da fəl as əməl-asan in as : «Nak Amaɣlol!</s>
      <s id="b.EXO.6.6.2">A kawan-əkkəsa daɣ əššəɣəlan win labasnen kawan-šahaššalan Kəl Masar.</s>
      <s id="b.EXO.6.6.3">A kawan-əkkəsa daɣ əkkəlu, agəzaq-qawan-əs tarna-nin təgat daɣ əlxəkuman-əssohatnen.</s>
     </seg>
     <seg type="verse" id="b.EXO.6.7">
      <s id="b.EXO.6.7.1">«A kawan aga tamattay-nin, əqqəlaɣ Əməli-nawan.</s>
      <s id="b.EXO.6.7.2">Ad təssənam as nak Amaɣlol, wa imosan Əməli-nawan : wa as ənta kawan ikkasan daɣ əššəɣəlan win labasnen kawan šahaššalan Kəl Masar.</s>
     </seg>
     <seg type="verse" id="b.EXO.6.8">
      <s id="b.EXO.6.8.1">«Dəffər a di, a kawan šəššiwədaɣ akal wa as ədkalaɣ arkawal n ad t-akfa y Ibrahim, d Isahaq əd Yaqub, dawan-t-akfa təxyəzam-tu.</s>
      <s id="b.EXO.6.8.2">Nak Amaɣlol.»</s>
     </seg>
     <seg type="verse" id="b.EXO.6.9">
      <s id="b.EXO.6.9.1">Iga Musa isalan win den kul i Kəl-Israyil mišan wər das-əssəsaman fəlas iman-nasan iɣšad tan əkkəlu wa səksədan əgan daɣ Masar.</s>
     </seg>
     <seg type="verse" id="b.EXO.6.10">
      <s id="b.EXO.6.10.1">Iššewal Amaɣlol i Musa inn-as :</s>
     </seg>
     <seg type="verse" id="b.EXO.6.11">
      <s id="b.EXO.6.11.1">«Aglu akku Firɣawna, əmənokal ən Masar, ann-as : "ayyu Kəl-Israyil ad əgmadan akal nak."»</s>
     </seg>
     <seg type="verse" id="b.EXO.6.12">
      <s id="b.EXO.6.12.1">Mišan iššewal Musa y Amaɣlol inn-as : «Wala Kəl-Israyil da wər di-əssəsaman, manəmmək as di z issəsəm Firɣawna, ənta nak izzuwat fall i awal?»</s>
     </seg>
     <seg type="verse" id="b.EXO.6.13">
      <s id="b.EXO.6.13.1">Ilas Amaɣlol iššewal i Musa əd Harun daɣ talɣa ən Kəl-Israyil əd Firɣawna, omar-tan s ad əkkəsan Kəl-Israyil daɣ akal wa n Masar.</s>
      <s id="b.EXO.6.13.2">Esmawan n arat daɣ meddan win muzaran ən tawšeten ən Kəl-Israyil əntanay da: Iɣawnatan da win d-əgmadnen Ruben wa n aɣafadday n Israyil (Yaqub): Ɣenok əd Falu, Ɣeçron əd Xarmi.</s>
     </seg>
     <seg type="verse" id="b.EXO.6.15">
      <s id="b.EXO.6.15.1">Iɣawnatan da win d əgmadnen Šiməɣron : Yəmuhel, Yamin, Ohad, Yaxin, Təsoɣar, Šawəl imosan barar ən wələt Kənaɣan.</s>
     </seg>
     <seg type="verse" id="b.EXO.6.16">
      <s id="b.EXO.6.16.1">Əntanay da ismawan ən maddanəs ən Lebi : Geršon, Qəhat əd Mərari.</s>
      <s id="b.EXO.6.16.2">Taɣrəst ən Lebi təmos temeday n awatay əd karadat təmərwen d-əssa.</s>
      <s id="b.EXO.6.16.3">Maddanəs ən Geršon : Libni əd Šiməɣi, akk iyyan ila tawšet.</s>
      <s id="b.EXO.6.16.4">Maddanəs ən Qəhat : Ɣamram, Yiçəhar, Ɣebron əd Ɣuzziyel.</s>
      <s id="b.EXO.6.16.5">Taɣrəst ən Qəhat ketnet təmos temeday n awatay əd karadat təmərwen əd karad.</s>
      <s id="b.EXO.6.16.6">Maddanəs ən Mərari : Maɣli əd Muši.</s>
      <s id="b.EXO.6.16.7">Əntanatay da da tawšeten šin d-əgmadnen Lebi s attarixan nasnat.</s>
     </seg>
     <seg type="verse" id="b.EXO.6.20">
      <s id="b.EXO.6.20.1">Izlaf Ɣamram Yokebed təmosat talɣammat-net, teraw as du Harun əd Musa.</s>
      <s id="b.EXO.6.20.2">Taɣrəst ən Ɣamram ketnet təmos temeday n awatay əd karadat təmərwen d-əssa.</s>
     </seg>
     <seg type="verse" id="b.EXO.6.21">
      <s id="b.EXO.6.21.1">Maddanəs ən Yiçəhar əmosan : Qoraɣ, Nefeg, əd Zixri.</s>
     </seg>
     <seg type="verse" id="b.EXO.6.22">
      <s id="b.EXO.6.22.1">Maddanəs n Ɣuzziyel əmosan : Mišahel, Elçafan, əd Sitri.</s>
     </seg>
     <seg type="verse" id="b.EXO.6.23">
      <s id="b.EXO.6.23.1">Izlaf Harun Elišebaɣ, təmosat alles n Ɣamminadab, tamadrayt ən Naɣšon, teraw as du Nadab, Abihu, Elɣazar, d Itamar.</s>
     </seg>
     <seg type="verse" id="b.EXO.6.24">
      <s id="b.EXO.6.24.1">Maddanəs ən Qoraɣ : Assir, Elqana, d Abiyasaf.</s>
      <s id="b.EXO.6.24.2">Əntanatay da da tawšeten šin d əgmadnen Qoraɣ.</s>
     </seg>
     <seg type="verse" id="b.EXO.6.25">
      <s id="b.EXO.6.25.1">Elɣazar ag Harun izlaf alles ən Futiyel teraw as du Finɣas.</s>
      <s id="b.EXO.6.25.2">Ənta da da əməsənsa ən ɣawnatan win d əgmadnen Lebi d əmmək wa as əmməzzaynat tawšeten-nasan.</s>
     </seg>
     <seg type="verse" id="b.EXO.6.26">
      <s id="b.EXO.6.26.1">Harun əd Musa win as təga batu-nasan da, əntanay as inna Amaɣlol : «Əkkəsat du tamattay n Israyil daɣ Masar tənnizzam zun agan.»</s>
     </seg>
     <seg type="verse" id="b.EXO.6.27">
      <s id="b.EXO.6.27.1">Daɣ adi əntanay da da Musa əd Harun win əkkanen Firɣawna əššewalan-as fəl a d-əkkəsan Kəl-Israyil daɣ akal-net.</s>
     </seg>
     <seg type="verse" id="b.EXO.6.28">
      <s id="b.EXO.6.28.1">Əzəl wa ad iššewal Amaɣlol i Musa daɣ Masar inn-as :</s>
     </seg>
     <seg type="verse" id="b.EXO.6.29">
      <s id="b.EXO.6.29.1">«Nak a imosan Amaɣlol.</s>
      <s id="b.EXO.6.29.2">Suɣəl i Firɣawna batu ketnet ta dak-z-aga.»</s>
     </seg>
     <seg type="verse" id="b.EXO.6.30">
      <s id="b.EXO.6.30.1">Mišan ijjəwab Musa y Amaɣlol inn-as : «Nak izzəwat fall-i awal, manəmmək as di-z-issəsəm Firɣawna?»</s>
     </seg>
    </div>
    <div type="chapter" id="b.EXO.7">
     <seg type="verse" id="b.EXO.7.2">
      <s id="b.EXO.7.2.1">«Kay ad tannaɣ arat ketnet wa as kay-omara, amaran əməqqar-nak Harun ad t-issuɣəl i Firɣawna fəl ad ayyu Kəl-Israyil aglin.</s>
     </seg>
     <seg type="verse" id="b.EXO.7.3">
      <s id="b.EXO.7.3.1">«Mišan nak ad-əssəɣəra əwəl ən Firɣawna.</s>
      <s id="b.EXO.7.3.2">Ad šata alɣalamaten-in, əd təlməɣjujaten-in daɣ akal ən Masar.</s>
     </seg>
     <seg type="verse" id="b.EXO.7.4">
      <s id="b.EXO.7.4.1">«Dər ig-a wen da wər dawan-z-issəsəm.</s>
      <s id="b.EXO.7.4.2">Əddi da ad z-əmmazala əs tarna-nin fəl Masar əkkəsa du tamattay-nin ta n Israyil tənnizzam zun agan.</s>
      <s id="b.EXO.7.4.3">Ad agaɣ aratan win den s-əlxəkuman əssohatnen.</s>
     </seg>
     <seg type="verse" id="b.EXO.7.5">
      <s id="b.EXO.7.5.1">«As əmmozala əs tarna-nin fəl Masar y ad d-əkkəsa Kəl-Israyil, ad-əssənan Kəl Masar as "nak a imosan Amaɣlol".»</s>
     </seg>
     <seg type="verse" id="b.EXO.7.6">
      <s id="b.EXO.7.6.1">Iga Musa əd Harun aratan win den s əmmək wa as tan-omar Amaɣlol.</s>
     </seg>
     <seg type="verse" id="b.EXO.7.7">
      <s id="b.EXO.7.7.1">Musa imos aləs əgmadnat əttamat təmərwen n awatay, amaran Harun əgmadnat-tu əttamat təmərwen n awatay əd karad, as əššewalan i Firɣawna.</s>
     </seg>
    </div>
   </div>
   <div type="book" id="b.RUT">
    <div type="chapter" id="b.RUT.1">
     <seg type="verse" id="b.RUT.1.1">
      <s id="b.RUT.1.1.1">Daɣ azzaman n əlxəkum n alqalitan daɣ Israyil iggaz laz akal.</s>
      <s id="b.RUT.1.1.2">Aləs iyyan n aɣrəm ən Betlexem daɣ akal ən Yahudəya istaq qu laz, ənta əd təntut net əd bararan net əššin a din agin azzaman daɣ əsuf n akal ən Mowab.</s>
     </seg>
     <seg type="verse" id="b.RUT.1.2">
      <s id="b.RUT.1.2.1">Esəm net aləs en Alimelek, esəm ən təntut net Naɣomi, bararan net iyyan Maɣlon, iyyan Xilyon.</s>
      <s id="b.RUT.1.2.2">Əmosan Kəl Efrata ən Betlexem, amaḍal ən Yahudəya.</s>
      <s id="b.RUT.1.2.3">Daɣ təməxsurt nasan daɣ əsuf ən Mowab təga talɣa nn Alimelek.</s>
      <s id="b.RUT.1.2.4">Təxsar Naɣomi əd bararan net den da har əzlafan aššet Mowab, əmosnen Ɣorfa əd Rut.</s>
      <s id="b.RUT.1.2.5">Dəffər təməxsurt ən tamarawt n elan, aba Maɣlon əd Xilyon.</s>
      <s id="b.RUT.1.2.6">Təqqim du Naɣomi ɣas net wərmad bararan net wala deɣ šis san.</s>
      <s id="b.RUT.1.2.7">Tewaɣalay</s>
     </seg>
     <seg type="verse" id="b.RUT.1.6">
      <s id="b.RUT.1.6.1">As təsla Naɣomi as kəl akal net təzzibbat du fall assan arraxmat n Amaɣlol səs tan ikfa ɣarat ən səgəyak təhossayat,</s>
     </seg>
     <seg type="verse" id="b.RUT.1.7">
      <s id="b.RUT.1.7.1">təggəllat ənta əd tədolan net, əgmadnat əsuf ən Mowab, akal wa daɣ əxsarnat.</s>
      <s id="b.RUT.1.7.2">Daɣ tarrayt ən Yəhuda,</s>
     </seg>
     <seg type="verse" id="b.RUT.1.8">
      <s id="b.RUT.1.8.1">tənna Naɣomi i tədolan net : «Aglimat akk iyyat təqqal anna nnet.</s>
      <s id="b.RUT.1.8.2">Iraz akmat Amaɣlol s əlluɣ ol n əd wa təgamat i nəməttan əd nak iman nin.</s>
     </seg>
     <seg type="verse" id="b.RUT.1.9">
      <s id="b.RUT.1.9.1">«Ikf'ikmat Amaɣlol alxer əd təfalawist daɣ nan nakmat win əzraynen.»</s>
      <s id="b.RUT.1.9.2">Təzallamat tanat y ad tənəsəɣləf dər əsnat.</s>
      <s id="b.RUT.1.9.3">Ad halinat tədolan net s ətkar zəwwəran.</s>
     </seg>
     <seg type="verse" id="b.RUT.1.10">
      <s id="b.RUT.1.10.1">Təzzar ənnanat as : «Kala!</s>
      <s id="b.RUT.1.10.2">Nəddew dər əm s akal nam.»</s>
     </seg>
     <seg type="verse" id="b.RUT.1.11">
      <s id="b.RUT.1.11.1">Təjjəwwab asnat Naɣomi : «Əqqəlmat šibararen in!</s>
      <s id="b.RUT.1.11.2">Ma fəl təlkammat i?</s>
      <s id="b.RUT.1.11.3">Nak wər z ələsa təla ən bararan kamat izlafnen.</s>
     </seg>
     <seg type="verse" id="b.RUT.1.12">
      <s id="b.RUT.1.12.1">«Əqqəlmat šibararen in!</s>
      <s id="b.RUT.1.12.2">Aglimat!</s>
      <s id="b.RUT.1.12.3">Nak waššara, wər z ələsa azalaf.</s>
      <s id="b.RUT.1.12.4">Wal'ad imos as əzələfa ahad da da, əxməla ahad da da, əgrawa bararan,</s>
     </seg>
     <seg type="verse" id="b.RUT.1.13">
      <s id="b.RUT.1.13.1">«imos moxal at təqqəlmat i taddawla nasan, tuggəymat i medden s azalaf, šibararen in!</s>
      <s id="b.RUT.1.13.2">Wər təfregmat tiddawt in fəlas əmərədda təɣšad taɣara nnin wəllen, əheɣ ifassan n Amaɣlol.»</s>
     </seg>
     <seg type="verse" id="b.RUT.1.14">
      <s id="b.RUT.1.14.1">Təzzar ittəy daɣ asnat ətkar ogaran wa n nad.</s>
      <s id="b.RUT.1.14.2">Mišan ya təzəllammat tat Ɣorfa, tanasaɣlaf dər əs, eges Rut təqqim du ɣur əs.</s>
     </seg>
     <seg type="verse" id="b.RUT.1.15">
      <s id="b.RUT.1.15.1">Tənn'as Naɣomi : «Əswəd, təmidit nam təkka aytedan nasan d əssənaman nasan.</s>
      <s id="b.RUT.1.15.2">Ag'a wa təga!</s>
      <s id="b.RUT.1.15.3">Əqqəl win nam!»</s>
     </seg>
     <seg type="verse" id="b.RUT.1.16">
      <s id="b.RUT.1.16.1">Mišan təjjəwwab as Rut : «Di wər tədgəzza s ak kam əfalla, s ak kam uggaga.</s>
      <s id="b.RUT.1.16.2">Edag kul wa təkke əkkeq qu, edag kul wa daɣ təxsara, daɣ as əxsara.</s>
      <s id="b.RUT.1.16.3">Tamattay nam ad təqqəl šin nu, Əməli nnam ad iqqəl i nnin.</s>
     </seg>
     <seg type="verse" id="b.RUT.1.17">
      <s id="b.RUT.1.17.1">«Edag wa daq qam aba, di daɣ as iba nak da.</s>
      <s id="b.RUT.1.17.2">Əmbala daɣ as.</s>
      <s id="b.RUT.1.17.3">Iwarat i əttabib n Amaɣlol wa og ran as di izammazay dər əm a wər nəmos tamattant.»</s>
     </seg>
     <seg type="verse" id="b.RUT.1.18">
      <s id="b.RUT.1.18.1">Dəffər as təgra Naxomi as təsigatakat əs tiddawt net, təmməzzay d ədəgguz net.</s>
     </seg>
     <seg type="verse" id="b.RUT.1.19">
      <s id="b.RUT.1.19.1">Əjjiwankatnat, əglanat har ewadnat Betleɣem.</s>
      <s id="b.RUT.1.19.2">Assa ən Betleɣem Ass'nasnat aɣrəm ijanajarway tu, har əqqimnat tədoden sastanat kud a wa Naɣomi.</s>
     </seg>
     <seg type="verse" id="b.RUT.1.20">
      <s id="b.RUT.1.20.1">Tənn'asnat : «Di wər təlesmat teɣarey s esəm wa n Naɣomi (s almaɣna nnet tənniflay) mišan ganimat i Mara (s almaɣna nnet təmiɣalšat) fəlas Amaqqar išimaɣalšat təməddurt in.»</s>
     </seg>
     <seg type="verse" id="b.RUT.1.21">
      <s id="b.RUT.1.21.1">Tənn'asnat tolas : «As əgle əkm la, isoɣal i d'Amaɣlol s ikarayraya i fassan.</s>
      <s id="b.RUT.1.21.2">Daɣ a di ma fəl təganimat i harwa da Naɣomi id as fall i igəyyat Amaɣlol, ig'i Amaqqar daɣ ammas ən təmaɣalšit.»</s>
     </seg>
     <seg type="verse" id="b.RUT.1.22">
      <s id="b.RUT.1.22.1">Təməwit ten da as d'əfalnat Naɣomi əd tadagalt net Rut əsuf ən Mowab.</s>
      <s id="b.RUT.1.22.2">Osanat du Betleɣem ɣur tənəttawt n əmiləy n əššəɣir.</s>
     </seg>
    </div>
    <div type="chapter" id="b.RUT.2">
     <seg type="verse" id="b.RUT.2.1">
      <s id="b.RUT.2.1.1">Təla Naɣomi əšəqqaɣ, aləs n əməgərgəs issohen igm d d'imərwan n Elimelek, ig n esəm Boɣaz.</s>
     </seg>
     <seg type="verse" id="b.RUT.2.2">
      <s id="b.RUT.2.2.1">Əzəl iyyan, tənna Rut i Naɣomi : «Sərəg'i s ad əfrada daɣ təwugas.</s>
      <s id="b.RUT.2.2.2">Ad əlkama i wa di iqbalan daɣ təwəgust net.»</s>
      <s id="b.RUT.2.2.3">Tənn'as Naɣomi : «Aglu, tabarart in!»</s>
     </seg>
     <seg type="verse" id="b.RUT.2.3">
      <s id="b.RUT.2.3.1">Təgla Rut fəl ad təlkəm i malayan daɣ təwəgust iyyat ad təšadaw.</s>
      <s id="b.RUT.2.3.2">Iqqal as təwəgust ten šin Boɣaz, wa nn əšaqqaɣ n Elimelek.</s>
     </seg>
     <seg type="verse" id="b.RUT.2.4">
      <s id="b.RUT.2.4.1">Ihhin in Boɣaz osa ddu iman net, igmad du Betleɣem.</s>
      <s id="b.RUT.2.4.2">Isəssəlam imalayan səs dasan inna : «Ikf'iwan Amaɣlol tillalt net!»</s>
      <s id="b.RUT.2.4.3">Əjjəwwaban as : «Ikf'ik Amaɣlol albaraka!»</s>
     </seg>
     <seg type="verse" id="b.RUT.2.5">
      <s id="b.RUT.2.5.1">Isəstan Boɣaz əmuzzar ən malayan : «Ma təmos tantut ten?»</s>
     </seg>
     <seg type="verse" id="b.RUT.2.6">
      <s id="b.RUT.2.6.1">Inn'as : «Wəllət Mowab a du təddewat əd Naɣomi daɣ əsuf ən Mowab.</s>
     </seg>
     <seg type="verse" id="b.RUT.2.7">
      <s id="b.RUT.2.7.1">«Təgmay daɣ na turagat n ad təkəmmat šiɣaɣanen gər təbulasen dəffər malayan.</s>
      <s id="b.RUT.2.7.2">Aɣora əngom as du tosa wa n a iga di təbdad har əmərədda.</s>
      <s id="b.RUT.2.7.3">Təga arat n amazay ən təsənfut daɣ təsaklawt.»</s>
     </seg>
     <seg type="verse" id="b.RUT.2.8">
      <s id="b.RUT.2.8.1">Inna Boɣaz i Rut : «Səsəm i tabarart in!</s>
      <s id="b.RUT.2.8.2">Ad wər takka tafrat əs təwəgust iyyat.</s>
      <s id="b.RUT.2.8.3">Mišan ɣam da da, təlkəma i təmaššaɣalen in.</s>
     </seg>
     <seg type="verse" id="b.RUT.2.9">
      <s id="b.RUT.2.9.1">«Kammat daɣ təwəgust ta t'əlayan maššaɣalan in, əlkəm i təmaššaɣalen.</s>
      <s id="b.RUT.2.9.2">Ad ərɣəma i maššaɣalan in fəl a kam ədəssan.</s>
      <s id="b.RUT.2.9.3">As təfuda takkaɣ itəkkan tašwaɣ aman win d'ewayan.»</s>
     </seg>
     <seg type="verse" id="b.RUT.2.10">
      <s id="b.RUT.2.10.1">As təsla y a wen təssəjad dat əs har tədas takanart net aṃadal, təzzar təssəstan tu : «Ma fəl əgrawa ɣur ək saɣmar ogd n d a wa, nak wər nəmos wəllət n akal?»</s>
     </seg>
     <seg type="verse" id="b.RUT.2.11">
      <s id="b.RUT.2.11.1">Ijjəwwab as Boɣaz : «Əgrawa isalan nam.</s>
      <s id="b.RUT.2.11.2">Əmazal wa təge i tədagalt nam dəffər iba nn aləs nam.</s>
      <s id="b.RUT.2.11.3">Toyyeɣ in abba nnam d anna nnam d akal wa daɣ təga təhut nam, təgle du təxsara daɣ ammas n əɣrəf wər təzdaya.</s>
     </seg>
     <seg type="verse" id="b.RUT.2.12">
      <s id="b.RUT.2.12.1">«Ya Əməli tərzamaɣ am amazal nam!</s>
      <s id="b.RUT.2.12.2">Amaɣlul, Əməli nn Israyil wa daɣ təgmaya taggast tərmazaɣ am əs təməwit təkm lat.»</s>
     </seg>
     <seg type="verse" id="b.RUT.2.13">
      <s id="b.RUT.2.13.1">Tənna Rut : «Immikan a di izəluləɣ saɣmar nak ogd n d a wa ya məšši.</s>
      <s id="b.RUT.2.13.2">Təssiraɣ i du iman in s awal s əmmịdan, ləmmịdan, ənta nak wər eweda almaqqam ən təklit nak.»</s>
     </seg>
     <seg type="verse" id="b.RUT.2.14">
      <s id="b.RUT.2.14.1">Ɣur alwaq wa nn melkewan, inna Boɣaz i Rut : «Ayaw da, ədrəw dər na tagəlla, salmaq qat daɣ ədrəz nana!»</s>
      <s id="b.RUT.2.14.2">Təqqim dəgma n imalayan.</s>
      <s id="b.RUT.2.14.3">Ikf'et Boɣaz amayaɣ.</s>
      <s id="b.RUT.2.14.4">Tətš'ay har təyyəwan, təglaz.</s>
     </seg>
     <seg type="verse" id="b.RUT.2.15">
      <s id="b.RUT.2.15.1">Tənkar dəffər a wen, təfrad.</s>
      <s id="b.RUT.2.15.2">Omar Boxaz i maššaɣalan net: «Ayyat tat ad tətakammat harkid daɣ təbolasen, amaran a tat wər takaggaram.</s>
     </seg>
     <seg type="verse" id="b.RUT.2.16">
      <s id="b.RUT.2.16.1">«Labayyat du šiɣaɣanen daɣ təwaɣniwen, tayyim tanat daɣ aṃadal, a tanat tətakammat.</s>
      <s id="b.RUT.2.16.2">Eges a das wər tannim arat sər əsnat.»</s>
     </seg>
     <seg type="verse" id="b.RUT.2.17">
      <s id="b.RUT.2.17.1">Təfrad Rut har ig'ahad.</s>
      <s id="b.RUT.2.17.2">Təbəkkat s əsabakkaw šiɣaɣanen šin təšidawt, tədnay əsəgrəs net šabba n əššəɣir.</s>
     </seg>
     <seg type="verse" id="b.RUT.2.18">
      <s id="b.RUT.2.18.1">Teway t'iddu s ṇɣrəm, tənay Naɣomi ta n tadagalt net əmmud net.</s>
      <s id="b.RUT.2.18.2">Təkf'et Rut a wa d'iqqiman dəffər tattay net.</s>
     </seg>
     <seg type="verse" id="b.RUT.2.19">
      <s id="b.RUT.2.19.1">Təssəstan tat Naɣomi : «Mənid təfrada azal a?</s>
      <s id="b.RUT.2.19.2">Ma ilan təwagost ta daɣ təšɣala?</s>
      <s id="b.RUT.2.19.3">Ig' Əməli albaraka i wa kam in igran!»</s>
      <s id="b.RUT.2.19.4">Təmal as Rut wa ɣur təšɣal azal a da, tənn'as : «Esəm net Boɣaz.»</s>
     </seg>
     <seg type="verse" id="b.RUT.2.20">
      <s id="b.RUT.2.20.1">Tənna Naɣomi amaran i tədagalt net: « Ig' Əməli albaraka y aləs di.</s>
      <s id="b.RUT.2.20.2">Amaɣlol ittaf fall ana əlluɣ net harwa da zun əmmək w'as t'ittaf fəl nəməttan nana harwa əddaran.»</s>
      <s id="b.RUT.2.20.3">Təšota Naɣomi tolas : «Boɣaz ənəmmehəz nana.</s>
      <s id="b.RUT.2.20.4">Aləs wen imos iyyan daɣ win ilzam a daɣ na əssanan.»</s>
     </seg>
     <seg type="verse" id="b.RUT.2.21">
      <s id="b.RUT.2.21.1">Tənna Rut wəllət Mowab: «Inn'i : "Əlkəm i maššaɣalan in har əɣradan allay."»</s>
     </seg>
     <seg type="verse" id="b.RUT.2.22">
      <s id="b.RUT.2.22.1">Tənn'as Naɣomi: « Ihossay a di tabarart in ad tiddawa əd təmaššaɣalen net.</s>
      <s id="b.RUT.2.22.2">As təkke təwəgust iyyat ad tətəwəjəjərgana.»</s>
     </seg>
     <seg type="verse" id="b.RUT.2.23">
      <s id="b.RUT.2.23.1">Təlkam Rut i təmaššaɣalen ən Boɣaz, tətakammat šiɣaɣanen har iɣrad əmiləy nn əššəɣir d alkama.</s>
      <s id="b.RUT.2.23.2">Təgla, təhhirag əd tadagalt net.</s>
     </seg>
    </div>
    <div type="chapter" id="b.RUT.3">
     <seg type="verse" id="b.RUT.3.1">
      <s id="b.RUT.3.1.1">Əzəl iyyan tənna Naɣomi i tadagalt net Rut: « Nak a dam əgməya ehan daɣ za təgrəwa alxer əd təfalawist d əzzəbun nam.</s>
     </seg>
     <seg type="verse" id="b.RUT.3.2">
      <s id="b.RUT.3.2.1">«Təssanaɣ as Boɣaz w'as təddewa əd təmaššaɣalen net əššəqqaɣ nana a imos.</s>
      <s id="b.RUT.3.2.2">Əssanaɣ as ahad a ad əzəzzəran əššəɣir daɣ aɣarɣar.</s>
     </seg>
     <seg type="verse" id="b.RUT.3.3">
      <s id="b.RUT.3.3.1">«Daɣ a di širəd, tagaɣ adu əd tabdoq nam ta təhossayat, təzəgədya s aɣarɣar.</s>
      <s id="b.RUT.3.3.2">Mišan ad tu wər təzəzdəya iman nam har iɣrəd əd tattay əd tassay.</s>
     </seg>
     <seg type="verse" id="b.RUT.3.4">
      <s id="b.RUT.3.4.1">«As ikk'edag n etəs tawəlaq qu har təssəna dad insa.</s>
      <s id="b.RUT.3.4.2">Dəffər a wen tagla taləma fəl daran net təzələle daw san.</s>
      <s id="b.RUT.3.4.3">A dam iməl a wa za taga.»</s>
     </seg>
     <seg type="verse" id="b.RUT.3.5">
      <s id="b.RUT.3.5.1">Tənn'as Rut : «Ad aga arat w'as di tənneɣ kul.»</s>
     </seg>
     <seg type="verse" id="b.RUT.3.6">
      <s id="b.RUT.3.6.1">Təzagaday Rut s aɣarɣar, təmozal a w'as tat tomar tadagalt net.</s>
     </seg>
     <seg type="verse" id="b.RUT.3.7">
      <s id="b.RUT.3.7.1">Itša Boɣaz, išwa, tənsa tayttay net.</s>
      <s id="b.RUT.3.7.2">Ikk'edag n atəs daɣ tamma ən təbədiyyeka ən šabba nn əššəɣir.</s>
      <s id="b.RUT.3.7.3">Təzzar insa.</s>
      <s id="b.RUT.3.7.4">Təhoz t'iddu Rut solan tolam fəl daran net abroɣ, təsrad ɣur san.</s>
     </seg>
     <seg type="verse" id="b.RUT.3.8">
      <s id="b.RUT.3.8.1">Amaran, as iga idawannay n ahad išawadawaš du asammed Boɣaz imalallay ifray tantut təzilalat daw daran net ihag.</s>
     </seg>
     <seg type="verse" id="b.RUT.3.9">
      <s id="b.RUT.3.9.1">«Ma təmosa?» inn'as.</s>
      <s id="b.RUT.3.9.2">Tənn'as : «Nak Rut.</s>
      <s id="b.RUT.3.9.3">Areɣ a di təsəwəra əfus nak, kay ilan alhaq n a wen id kay ənəmmehəz nana daɣ tamet a təmosa.»</s>
     </seg>
     <seg type="verse" id="b.RUT.3.10">
      <s id="b.RUT.3.10.1">«Iwar kam albaraka n Amaɣlol, Rut!» inn'as Boɣaz.</s>
      <s id="b.RUT.3.10.2">«Alɣadala wa təsəkna aɣaywan n Elimelek əmərədda ogar w'as du təzzara i tadagalt nam id wər təsəssagala atəwara daɣ mina win maganza əd win məgərgəs.</s>
     </seg>
     <seg type="verse" id="b.RUT.3.11">
      <s id="b.RUT.3.11.1">«A kam wər idgəz arat əmərədda.</s>
      <s id="b.RUT.3.11.2">A daɣ i təgməya dam taga, id tamattay n aɣrəm nana kul təss n as kam tantut təl t almaqqam.</s>
     </seg>
     <seg type="verse" id="b.RUT.3.12">
      <s id="b.RUT.3.12.1">«Illikan as nak ənəmmehəz daɣ tamet, ilzam i a daɣ am əssana.</s>
      <s id="b.RUT.3.12.2">Mišan ill'ay iyyan ənəmmehəz di d'orayan.</s>
     </seg>
     <seg type="verse" id="b.RUT.3.13">
      <s id="b.RUT.3.13.1">«Ansu əddi da.</s>
      <s id="b.RUT.3.13.2">Tufat aɣora ad nənəy kud itkal əzuk nam.</s>
      <s id="b.RUT.3.13.3">Kud a di a igan itkəlet tu.</s>
      <s id="b.RUT.3.13.4">Kud wər t'itkel nak at t'ətkəla.</s>
      <s id="b.RUT.3.13.5">Ətkalaq q'arkawal dat Amaɣlul.</s>
      <s id="b.RUT.3.13.6">Ədrər əddi da har ifaw!»</s>
     </seg>
     <seg type="verse" id="b.RUT.3.14">
      <s id="b.RUT.3.14.1">Tənsa daw daran net har afaw.</s>
      <s id="b.RUT.3.14.2">Mišan tənkar du ɣur təɣəttawt n azaɣan dat ənəfilal n anay id Boɣaz wər ira ad itəwəssan as tantut en tosa ddu aɣarɣar.</s>
     </seg>
     <seg type="verse" id="b.RUT.3.15">
      <s id="b.RUT.3.15.1">Dat teklay net inna Boɣaz i Rut: « Əzəl du təsəɣnəst nam, təttəfaq qat wəllen.»</s>
      <s id="b.RUT.3.15.2">Təttaf tat wəllen.</s>
      <s id="b.RUT.3.15.3">Ikkat as sədisat təyyaten n əššəɣir, isəwar as tu.</s>
      <s id="b.RUT.3.15.4">Ikk'aɣrəm.</s>
     </seg>
     <seg type="verse" id="b.RUT.3.16">
      <s id="b.RUT.3.16.1">As din tosa Rut tadagalt net təssəstan tat : «Ma din təqqal batu di, tabarart in?»</s>
      <s id="b.RUT.3.16.2">Təmməgrad as Rut s a wa das iga Boɣaz ket net.</s>
     </seg>
     <seg type="verse" id="b.RUT.3.17">
      <s id="b.RUT.3.17.1">Tənn'as harwa : «Təhannaya sədisat təyyaten n əššəɣir a di d'ikfa fəlas inn'i : "Wər din za tasa tadaggalt nam təssikarayraya ifassan."»</s>
     </seg>
     <seg type="verse" id="b.RUT.3.18">
      <s id="b.RUT.3.18.1">Tənn'as Naɣomi : «Əmərədda ədrər da da, tabarart in, har təssəna anamod wa za tagu batu wa.</s>
      <s id="b.RUT.3.18.2">Id aləs di wər z'aqqam wər tat ikna azal a da.»</s>
      <s id="b.RUT.3.18.3">Imi nn əɣrəm</s>
     </seg>
    </div>
    <div type="chapter" id="b.RUT.4">
     <seg type="verse" id="b.RUT.4.1">
      <s id="b.RUT.4.1.1">Ikka Boɣaz imi nn əɣrəm ɣur adag wa daɣ tətag tiddawat n amaknaw ən batuten, təzzar iqqim.</s>
      <s id="b.RUT.4.1.2">Ig as ənammaray ən Naɣomi w'as imməgrad i Rut okay du dat əs.</s>
      <s id="b.RUT.4.1.3">Iɣr'ay Boɣaz, inn'as : «Mandam, ayaw sa da, qam!»</s>
      <s id="b.RUT.4.1.4">Ig'aləs a wen da.</s>
     </seg>
     <seg type="verse" id="b.RUT.4.2">
      <s id="b.RUT.4.2.1">Dəffər a wen iššedaw du Boɣaz maraw meddan əmosnen iwəššaran n əɣrəm igmay daɣ san ad ammagnen.</s>
      <s id="b.RUT.4.2.2">As əqqiman,</s>
     </seg>
     <seg type="verse" id="b.RUT.4.3">
      <s id="b.RUT.4.3.1">inna y anammaray : «Təssanaɣ as Naɣomi təgmad du əsuf ən Mowab, amaran tara əsəɣləf ən təwagost ta du təgorat y əšəqqaɣ nana Elimelek.</s>
     </seg>
     <seg type="verse" id="b.RUT.4.4">
      <s id="b.RUT.4.4.1">«Əge tanat n a dak əməla aməraq qay s a tat təqbəla dat win əqqimnen, iwaššaran n əɣrəf in.</s>
      <s id="b.RUT.4.4.2">Kud tərdeɣ, təqbəlaq qat.</s>
      <s id="b.RUT.4.4.3">Mišan as wər tərdeɣ təməlaɣ i ad əssəna, id wər t'illa awedan dat ək ilz m.</s>
      <s id="b.RUT.4.4.4">Nak a ilzam a di dəffər ək.»</s>
      <s id="b.RUT.4.4.5">Ijjəwwab aləs i Boɣaz : «Immikkan nak a tat iqbalan!»</s>
     </seg>
     <seg type="verse" id="b.RUT.4.5">
      <s id="b.RUT.4.5.1">Inn'as Boɣaz : «Təssana z'as əzəl w'ad təqbala təwəgost daɣ əfus ən Naɣomi əd Rut, wəllət Mowab, ad təzləfa Rut ta ɣur aba Maɣlon fəl əsudər n əruru nn ənəmettən.»</s>
     </seg>
     <seg type="verse" id="b.RUT.4.6">
      <s id="b.RUT.4.6.1">Daɣ a di inn'as anammaray : «S əššərədan win, wər əfrega ad ətkəla əzuk wədi, fəlas əksuda əjəbərji nn əruru nnin.</s>
      <s id="b.RUT.4.6.2">Kay, əqbəl tawagost tədi, nak, wər əfregaɣ a di.»</s>
     </seg>
     <seg type="verse" id="b.RUT.4.7">
      <s id="b.RUT.4.7.1">Anin daɣ Israyil as itakkas awedan arat madeɣ isamaskal tu ad ikkəs aləs aɣatem net akf'ay i wa hadan, imos a wen təgəyya daɣ alɣadat nasan.</s>
     </seg>
     <seg type="verse" id="b.RUT.4.8">
      <s id="b.RUT.4.8.1">inn'anammaray i Boɣaz : «Əqbəl tat!»</s>
      <s id="b.RUT.4.8.2">Təzzar ikkas d aɣatem net ikf'as tu.</s>
     </seg>
     <seg type="verse" id="b.RUT.4.9">
      <s id="b.RUT.4.9.1">Inna Boɣaz i wəššaran əd tamattay ta təqqimat da : «Təggəyyem azal a as əqbala i Naɣomi a wa d'igoran ket net y Elimenek əd Xilyon əd Maɣlon.</s>
     </seg>
     <seg type="verse" id="b.RUT.4.10">
      <s id="b.RUT.4.10.1">«D'as ad əzləfa Rut,wələt Mowab, ta ɣur aba Maɣlon fəl əsudər n əruru n ənəmettən, fəl ma din immut esəm net daɣ mədrayan net, aqqatas in daɣ tənaden n əɣrəm.</s>
      <s id="b.RUT.4.10.2">Təggəyyem a wen azal a da.»</s>
     </seg>
     <seg type="verse" id="b.RUT.4.11">
      <s id="b.RUT.4.11.1">Ənnan wəššaran n əɣrəm əd tamattay ta du təddewat : «Nəmos šigəyyawen!</s>
      <s id="b.RUT.4.11.2">Nonsay Amaɣlol ad agu tantut ta za təzləfa šilat ən Raxil əd Leha s əntanatay ad d'erawnen aɣrəf n Israyil!</s>
      <s id="b.RUT.4.11.3">Issuhət daɣ Kəl Efrata!</s>
      <s id="b.RUT.4.11.4">Iqqəl amassarhay daɣ Betleɣem!</s>
     </seg>
     <seg type="verse" id="b.RUT.4.12">
      <s id="b.RUT.4.12.1">«Ikf'ik Əməli šilaqqawen olanen əd šin Fereç wa nn ag Yəhuda əd Tamar s əzzuriyya wa kay z'akfu daɣ təntut ta.»</s>
      <s id="b.RUT.4.12.2">Azalaf d aatan</s>
     </seg>
     <seg type="verse" id="b.RUT.4.13">
      <s id="b.RUT.4.13.1">Əddi za izlaf Boɣaz Rut, ikf'et Amaɣlol as təga tadist, təgraw barar.</s>
     </seg>
     <seg type="verse" id="b.RUT.4.14">
      <s id="b.RUT.4.14.1">Ənnanat tədoden ən Betleɣem i Naɣomi : «Agoda y Amaɣlol a dam d'igrawan amankay.</s>
      <s id="b.RUT.4.14.2">Ahaya nnam ihu azal a da.</s>
      <s id="b.RUT.4.14.3">Ya Əməli tətkalaq qu daɣ Israyil!</s>
     </seg>
     <seg type="verse" id="b.RUT.4.15">
      <s id="b.RUT.4.15.1">«Ad iššəšinəy təməddurt nam təzzar idkəl tušaray nnam id tələggust nam ta kam tarat a dam tu təkfat ənta dam tofat əssa bararan.ṇ</s>
     </seg>
     <seg type="verse" id="b.RUT.4.16">
      <s id="b.RUT.4.16.1">Tətkal tu Naɣomi todad tu daɣ əwəl net.</s>
      <s id="b.RUT.4.16.2">Təzzar təttaf tu, təg'ay barar net, təsədwal tu.</s>
     </seg>
     <seg type="verse" id="b.RUT.4.17">
      <s id="b.RUT.4.17.1">Əššewalnat tənaragen net as Naɣomi təgraw barar.</s>
      <s id="b.RUT.4.17.2">Əganat as esəm Ɣubayd s ənta iqqalan šis n Yasa, abba ən Dawəd, amənokal n Israyil.</s>
      <s id="b.RUT.4.17.3">Əzzuriyya</s>
     </seg>
     <seg type="verse" id="b.RUT.4.18">
      <s id="b.RUT.4.18.1">Ənta da əzzuriyya ən Fereç : Fereç eraw du Ɣeçron.</s>
     </seg>
     <seg type="verse" id="b.RUT.4.19">
      <s id="b.RUT.4.19.1">Ɣeçron eraw du Ram, Ram eraw du Ɣaminadab,</s>
     </seg>
     <seg type="verse" id="b.RUT.4.20">
      <s id="b.RUT.4.20.1">Ɣaminadab eraw du Naɣšon, Naɣšon eraw du Salma,</s>
     </seg>
     <seg type="verse" id="b.RUT.4.21">
      <s id="b.RUT.4.21.1">Salma eraw du Boɣaz, Boɣaz eraw du Ɣubayd,</s>
     </seg>
     <seg type="verse" id="b.RUT.4.22">
      <s id="b.RUT.4.22.1">Ɣubayd eraw du Yasa, Yasa eraw du Dawəd.</s>
     </seg>
    </div>
   </div>
   <div type="book" id="b.JON">
    <div type="chapter" id="b.JON.1">
     <seg type="verse" id="b.JON.1.2">
      <s id="b.JON.1.2.1">«Ənkər, akk'aɣrəm wa zəwwəran ən Ninif, təməlaɣ i məssawəs əššəriɣa-nin wa tan-in-izayan fəlas ab'as əqbala təkmawen šin taggin.»</s>
     </seg>
     <seg type="verse" id="b.JON.1.3">
      <s id="b.JON.1.3.1">Den da ad inkar Yunəs, mišan ya iddəggag iga anamod n əɣrəm ən Taršiš, y ad inəməggəg d Amaɣlol.</s>
      <s id="b.JON.1.3.2">Əddi da ad iras fəl əɣrəm ən Yafa, imazayyat-in d əɣlal zəwwəran n aman itakkan Taršiš.</s>
      <s id="b.JON.1.3.3">Irzam-tu, iggaz-tu, əkkan Taršiš.</s>
      <s id="b.JON.1.3.4">Den da ad za inəməggəg Yunəs d Amaɣlol.</s>
     </seg>
     <seg type="verse" id="b.JON.1.4">
      <s id="b.JON.1.4.1">Issəgar-d'Amaɣlol adu iknan assahat fəl agarew, iqqal a olan əd tazafa har ibuk əɣlal i tarazay.</s>
     </seg>
     <seg type="verse" id="b.JON.1.5">
      <s id="b.JON.1.5.1">Təggaz tasa imaššaɣalan n əɣlal, akkiyyan isikaray igammay daɣ əməli-net taggazt.</s>
      <s id="b.JON.1.5.2">A din-əggaran ilalan daɣ agarew fəl ad ifsas əɣlal.</s>
      <s id="b.JON.1.5.3">As itagg'awen Yunəs ənta olɣat daɣ əɣlal israd, ikn'etəs</s>
     </seg>
     <seg type="verse" id="b.JON.1.6">
      <s id="b.JON.1.6.1">har t-in-osa əmuzar ən maššaɣalan, inn-as : «Xa, ma təkanna da təknêɣ etəs?</s>
      <s id="b.JON.1.6.2">Ənkər təgməya kay da daɣ əməli wa-nak taggazt.</s>
      <s id="b.JON.1.6.3">Mijas ənta daɣ-naɣ issən, igdəl-anaɣ ahluk.»</s>
     </seg>
     <seg type="verse" id="b.JON.1.7">
      <s id="b.JON.1.7.1">Təzzar ad tinəmənnin maššaɣalan n əɣlal gar-essan : «Agat-ana šišaɣeren, ad nəssən daɣ-na was əddəlil-net a fəl dana-təgraw təkma ta».</s>
      <s id="b.JON.1.7.2">Əgan šišaɣeren ədkalnat-du Yunəs.</s>
     </seg>
     <seg type="verse" id="b.JON.1.8">
      <s id="b.JON.1.8.1">Ənnan-as : «Dad zama as kay a imosan əddəlil ən təkma ta, əməl-anaɣ a wa imos əššəɣəl-nak əd sas du-təhe d awa imos akal-nak, d awa təmos tamattay ta du-təgmada.»</s>
     </seg>
     <seg type="verse" id="b.JON.1.9">
      <s id="b.JON.1.9.1">Inn-asan : «Aw Ɣibri a əmosa.</s>
      <s id="b.JON.1.9.2">Amaɣlol, Əməli ən jənnawan a imosan Əməli-nin, ənta a d-ixlakan igərwan əd məḍlan.»</s>
     </seg>
     <seg type="verse" id="b.JON.1.10">
      <s id="b.JON.1.10.1">Imal-asan deɣ as ədəggəg a iga, y ad inəməggəg d Amaɣlol.</s>
      <s id="b.JON.1.10.2">As dasan-iga'isalan win, təkn-en tasa iguz, təzzar ənnan-as : «Mas tətaggaɣ əmazal a?»</s>
     </seg>
     <seg type="verse" id="b.JON.1.11">
      <s id="b.JON.1.11.1">As ənayan tazafa təssas təməgirt, ənnan-as : «Mas ihor a dak-ku-nagu fəl a dər-naɣ idrər agarew?»</s>
     </seg>
     <seg type="verse" id="b.JON.1.12">
      <s id="b.JON.1.12.1">Inn-asan : «Ədkəlat-i, əgərat-i-in daɣ agarew, as iga a di a dər-wan idrər, fəlas əssanaɣ as əddəlil-in a fall-awan d-issəgaran tazafa ta labasat a.»</s>
     </seg>
     <seg type="verse" id="b.JON.1.13">
      <s id="b.JON.1.13.1">Dər iga adi da ya, əqqiman gammayan a din šəššiwədan aɣlal tama n agarew, eges orn-asan, fəlas təgla tazafa təkannu fall-asan təməgirt.</s>
     </seg>
     <seg type="verse" id="b.JON.1.14">
      <s id="b.JON.1.14.1">Təzzar ad tattaran s Amaɣlol gannin : Ya Əməli nəgmay daɣ-ak ad wər nəhlek fəl əddəlil ən tamattant n aləs a, a dana-wər-təxkəma əs tišit ən maggan ən man.</s>
      <s id="b.JON.1.14.2">Fəlas kay a imosan Amaɣlol tətamazala əs tara-nak.»</s>
     </seg>
     <seg type="verse" id="b.JON.1.15">
      <s id="b.JON.1.15.1">Amaran ənkaran maššaɣalan n əɣlal ədkalan Yunəs əgaran-tu daɣ agarew, izzəkkat adu, ədraran aman n agarew.</s>
     </seg>
     <seg type="verse" id="b.JON.1.16">
      <s id="b.JON.1.16.1">Təzzar əknan təksəda n Amaɣlol, əkatan, əggodayan-as, əgan dat-əs addawalan.</s>
     </seg>
    </div>
    <div type="chapter" id="b.JON.2">
     <seg type="verse" id="b.JON.2.2">
      <s id="b.JON.2.2.1">Illa den da as iggaz šin əsənnəməl fəl Amaɣlol, Əməli-net,</s>
     </seg>
     <seg type="verse" id="b.JON.2.3">
      <s id="b.JON.2.3.1">igannu: Təga fall-i təssust, əɣreɣ Amaɣlol ikkəwan-i Əggazaɣ ilɣi ən nəmməttan, əgmaya taggazt təsleɣ-i</s>
     </seg>
     <seg type="verse" id="b.JON.2.4">
      <s id="b.JON.2.4.1">Eder ən gərwan daɣ-i in-təgara, aman-nasan əlmazan-i Šigufufen-nak n aman əd tənazzamaren-nak tallamnat dənnəg-i.</s>
     </seg>
     <seg type="verse" id="b.JON.2.5">
      <s id="b.JON.2.5.1">Har sammadranaɣ as tawastaɣa, tawakkasa dat-ək, Mišan ad ələsaɣ asawad daɣ ahan-nak di zəddigan.</s>
     </seg>
     <seg type="verse" id="b.JON.2.6">
      <s id="b.JON.2.6.1">Agarew ilmaz-i, təgərsut as di-ittaf, aman win ader ənərkab a di-əgan, ilattan-nasan eɣaf-in dər tattalan.</s>
     </seg>
     <seg type="verse" id="b.JON.2.7">
      <s id="b.JON.2.7.1">Tidəkəyye har eres n ədɣaɣan əɣila šisəhar n alaxirat har faw as fall-i du-ɣaffalnat.</s>
      <s id="b.JON.2.7.2">Mišan kay Amaɣlol, Əməli-nin, anu wər nəl'eder a daɣ-i du-təkkasa.</s>
     </seg>
     <seg type="verse" id="b.JON.2.8">
      <s id="b.JON.2.8.1">Iman, as di-əggazan šin agamad, Amaɣlol as malallaya.</s>
      <s id="b.JON.2.8.2">Təwatray-nin, ehan-nak di zəddigan daɣ-as təssəsama.</s>
     </seg>
     <seg type="verse" id="b.JON.2.9">
      <s id="b.JON.2.9.1">Inaɣbidan n əssənəman, əmməzzayan əd wa imosan əməggi ən tənaɣen.</s>
     </seg>
     <seg type="verse" id="b.JON.2.10">
      <s id="b.JON.2.10.1">Mišan nak ad əkəta əssiggada təmmal təgât daɣ godan y ak.</s>
      <s id="b.JON.2.10.2">Addawalan win dat-ək əge a tan-assanda, fəlas kay Amaɣlol a d-əffalan efsan!</s>
     </seg>
     <seg type="verse" id="b.JON.2.11">
      <s id="b.JON.2.11.1">Təzzar omar Amaɣlol kifi s a d-afsu Yunəs daɣ tama n agarew.</s>
     </seg>
    </div>
    <div type="chapter" id="b.JON.3">
     <seg type="verse" id="b.JON.3.2">
      <s id="b.JON.3.2.1">«Ənkər akk'aɣrəm wa zəwwəran ən Ninif, təməlaɣ i məssawəs əmazal wa dak-z-aga sər-san əmərədda.»</s>
     </seg>
     <seg type="verse" id="b.JON.3.3">
      <s id="b.JON.3.3.1">Ikkəwan Yunəs y Amaɣlol igla ikka Ninif.</s>
      <s id="b.JON.3.3.2">Ninif iket an aɣrəm a imos as kundaba karad adan ən teklay a fəl tu-z-iɣrəs awedan.</s>
     </seg>
     <seg type="verse" id="b.JON.3.4">
      <s id="b.JON.3.4.1">As din-osa Yunəs, iga əzəl-net wa azzaran issiwal aɣrəm, immal y aytedan əmazal wa sər-san d-iga, igann-asan : «Da da har əkkozat təmərwen n əzəl aɣrəm wa n Ninif ad iɣrəd ətəwəhlak!»</s>
     </seg>
     <seg type="verse" id="b.JON.3.5">
      <s id="b.JON.3.5.1">Əzzəgzanan Kəl-Ninif əs Məššina, ənamardan s əzum, əɣradan telassay ən səlsa-nasan win təfəyyawt əganen daɣ bəhu, gər win waššarnen-nasan wala win madrornen-nasan.</s>
     </seg>
     <seg type="verse" id="b.JON.3.6">
      <s id="b.JON.3.6.1">As isla əmənokal isalan win, inkar daɣ təssəwt-net ta n taɣmar, ikkas takatkat-net ta n təmmənukəla, ilsa isəlsa əganen daɣ bəhu, təzzar iqqim daɣ ezəd.</s>
     </seg>
     <seg type="verse" id="b.JON.3.7">
      <s id="b.JON.3.7.1">Təzzar izzərzag əmənokal aɣrəm ən Ninif tanat təmosat as omaran ənta əd məššəwwar-net as aytedan d aharay wa əndarran, əd wa n šitan kul ad ammazzayan əd tattay əd tassay.</s>
     </seg>
     <seg type="verse" id="b.JON.3.8">
      <s id="b.JON.3.8.1">Inna: «Aytedan kul əd hərwan alsinet isəlsa əganen daɣ bəhu, aɣrinet Məššina əs gəlleyat.</s>
      <s id="b.JON.3.8.2">Awedan kul ammazzayet d ark alxal wa iga əd tallabəst ta itamazal.</s>
     </seg>
     <seg type="verse" id="b.JON.3.9">
      <s id="b.JON.3.9.1">«Ma issanan!</s>
      <s id="b.JON.3.9.2">Mijas Məššina a danaɣ-ihənəttət, igməd-t'alham wa labasan a, issurəf-ana, naqqam da wər nəhlek!»</s>
     </seg>
     <seg type="verse" id="b.JON.3.10">
      <s id="b.JON.3.10.1">Inay Məššina as Kəl-Ninif əmməzzayan d ark alxal wa gan, təzzar issoraf-asan əqqiman da wər dasan-iga ahluk wa imal.</s>
     </seg>
    </div>
    <div type="chapter" id="b.JON.4">
     <seg type="verse" id="b.JON.4.2">
      <s id="b.JON.4.2.1">Inna Yunəs y Amaɣlol : «Ya Əməli!</s>
      <s id="b.JON.4.2.2">Awak masnat a wər əge harwa əhêɣ akal-in as arat wa ənta iman-net a z'agin?</s>
      <s id="b.JON.4.2.3">Təksəda n awa da fəl əgmaya d ədəggəg əs Taršiš fəlas əssanaɣ as kay Məššina n əməhhennən d əməggi n arraxmat a təmosa, as izzəwat alham-net, iggət əlluɣ-net.</s>
      <s id="b.JON.4.2.4">Faw təsimataga y a din-təwəɣa fəl aytedan ahluk wa dasan-təxkama.</s>
     </seg>
     <seg type="verse" id="b.JON.4.3">
      <s id="b.JON.4.3.1">Daɣ adi əmərədda əgmaya daɣ-ak Amaɣlol a daɣ-i təkkəsaɣ iman fəlas əssofa iba təməddurt.»</s>
     </seg>
     <seg type="verse" id="b.JON.4.4">
      <s id="b.JON.4.4.1">Inn'Amaɣlol i Yunəs: « alham da a kay ihan!»</s>
     </seg>
     <seg type="verse" id="b.JON.4.5">
      <s id="b.JON.4.5.1">Dəffər awen igmad Yunəs aɣrəm wa n Ninif iddənnag-as, iga arat ən tafala iqqim daɣ telay-net, iqqal y awa za igrəwan aɣrəm.</s>
     </seg>
     <seg type="verse" id="b.JON.4.6">
      <s id="b.JON.4.6.1">Issədwal-du Amaɣlol Əməli esab iyyan dənnəg Yunəs fəl a das-agu telay, y ad t-igməd alham.</s>
      <s id="b.JON.4.6.2">Esab wa ikna əsəddəwi ən Yunəs.</s>
     </seg>
     <seg type="verse" id="b.JON.4.7">
      <s id="b.JON.4.7.1">Mišan as affaw tufat aɣôra issok-ay-du Məššina tawəkkay təggaz-tu har tu-təssəɣar.</s>
     </seg>
     <seg type="verse" id="b.JON.4.8">
      <s id="b.JON.4.8.1">As du-təggəzzay təfuk issəgar-du Məššina əhud iknân tuksay.</s>
      <s id="b.JON.4.8.2">Təssaɣ təfuk daɣ aɣaf ən Yunəs har ibuk y əkərəkki.</s>
      <s id="b.JON.4.8.3">Igmay tamattant daɣ Məššina, inna issof iba təməddurt.</s>
     </seg>
     <seg type="verse" id="b.JON.4.9">
      <s id="b.JON.4.9.1">Mišan inn-as Məššina : «Awa alham da daɣ-ak iga awa igrawan esab a!»</s>
      <s id="b.JON.4.9.2">Inn-as Yunəs : «Əge tanat as di-iggaz alham har əssofa tamattant!»</s>
     </seg>
     <seg type="verse" id="b.JON.4.10">
      <s id="b.JON.4.10.1">Təzzar inn-as Amaɣlol : «Kay təh-ik təhanint n asab a du-wər-təssədwala za wər das-təge wala.</s>
      <s id="b.JON.4.10.2">Esab a d-idwalan ahad iyyanda, iqqur ahad wa hadan.</s>
     </seg>
     <seg type="verse" id="b.JON.4.11">
      <s id="b.JON.4.11.1">Manəmmək as di-wər-za-təggəz təhanint ən Ninif təmosat aɣrəm zəwwəran a daɣ təɣsâr təxlək togarat tameday əd sanatat təmərwen n əgim n awedan wər nəfreg zələy n əbrur d əlluɣ, əhan-tu tolas hərwan əknânen igət?»</s>
     </seg>
    </div>
   </div>
   <div type="book" id="b.JOH">
    <div type="chapter" id="b.JOH.1">
     <seg type="verse" id="b.JOH.1.2">
      <s id="b.JOH.1.2.1">Awal əstizarat illa ɣur Məššina.</s>
     </seg>
     <seg type="verse" id="b.JOH.1.3">
      <s id="b.JOH.1.3.1">Məššina ixlak-du sər-əs arat kul; wər t-illa arat daɣ əddənet wa sər- əs du-wər-nəxlek fəlas Awal ənta a ihakkin təməddurt ta təmosat ənnur y aytedan.</s>
     </seg>
     <seg type="verse" id="b.JOH.1.5">
      <s id="b.JOH.1.5.1">Ənnur imilawlaw daɣ šiyyay eges indar-asnat ad t-anɣinat.</s>
     </seg>
     <seg type="verse" id="b.JOH.1.6">
      <s id="b.JOH.1.6.1">Osa-dd' aləs iyyan igan esəm Yaxya, a d-izimazal Məššina;</s>
     </seg>
     <seg type="verse" id="b.JOH.1.7">
      <s id="b.JOH.1.7.1">imos təgəyya fəl ad ammagrad s ənnur wa, əzzəgzənan aytedan kul s aratan win igannu.</s>
     </seg>
     <seg type="verse" id="b.JOH.1.8">
      <s id="b.JOH.1.8.1">Ənta iman-net wər imos ənnur, ətəwəsəgla ɣas a d-iga imos təgəyya fəl ad ammagrad s ənnur wa.</s>
     </seg>
     <seg type="verse" id="b.JOH.1.9">
      <s id="b.JOH.1.9.1">Awal wa ənta a imosan ənnur wa n tidət, wa d-ikkan əddənet isiməluləw aytedan kul.</s>
     </seg>
     <seg type="verse" id="b.JOH.1.10">
      <s id="b.JOH.1.10.1">Ənta a ihan əddənet, ixlak-kat-du Məššina sər-əs, eges əddənet wər tu-təqbel.</s>
     </seg>
     <seg type="verse" id="b.JOH.1.11">
      <s id="b.JOH.1.11.1">Osa-dd' akal-net eges wər t-əqbelan aytedan-net.</s>
     </seg>
     <seg type="verse" id="b.JOH.1.12">
      <s id="b.JOH.1.12.1">Mišan win t-əqbalnen kul, əzzəgzanan sər-əs, win di ikf-en almaqam ən tišit ən bararan ən Məššina.</s>
     </seg>
     <seg type="verse" id="b.JOH.1.13">
      <s id="b.JOH.1.13.1">Wər əqqelan bararan ən Məššina s əmmək was garrawan aytedan bararan, kala kalar əmosan-tan əs tənna ən Məššina.</s>
     </seg>
     <seg type="verse" id="b.JOH.1.14">
      <s id="b.JOH.1.14.1">Wa imosan Awal, iqqal awedan ixsar ɣur-na, ikna təla n əlxurma, imos məššis ən tidət.</s>
      <s id="b.JOH.1.14.2">Nəsinagra ətəwəsəɣmar-net, saɣmar wa igarraw Barar a n iyyanda ɣur Abba-net.</s>
     </seg>
     <seg type="verse" id="b.JOH.1.15">
      <s id="b.JOH.1.15.1">Iggəyyat as Yaxya, iššewal s afalla ad igannu: «Wa daɣ as əhe batu-net, assaɣa wa dawan-ganna: "A dd-asu dəffər-i mišan ogar-i, fəlas dat-i da ill-ay"».</s>
     </seg>
     <seg type="verse" id="b.JOH.1.16">
      <s id="b.JOH.1.16.1">Awalla ketnana nəgraw albaraka wər nəla əddukad s əlxurma-net ikmalan.</s>
     </seg>
     <seg type="verse" id="b.JOH.1.17">
      <s id="b.JOH.1.17.1">Fəlas Məššina ikf-anaɣ əlqanun daɣ əfus ən Musa, əlxurma əd tidət osa-ddu dər-san Ɣaysa Əlməsix.</s>
     </seg>
     <seg type="verse" id="b.JOH.1.18">
      <s id="b.JOH.1.18.1">Wər t-illa awedan inayan Məššina, mišan Barar a n iyyanda imosan Məššina, illa ɣur Abba, ənta a danaq-q-issosanan.</s>
     </seg>
     <seg type="verse" id="b.JOH.1.19">
      <s id="b.JOH.1.19.1">Ənta da təgəyya ta iga Yaxya y arat daɣ limaman əd Kəl-Lebi win d-əfalnen Yerusalam assaɣa wa tan-du-zammazalan muzaran ən Kəl-Əlyəhud y ad t-əssəstənan d awa imos.</s>
     </seg>
     <seg type="verse" id="b.JOH.1.20">
      <s id="b.JOH.1.20.1">Wər ugay s a dasan-ajjawwab.</s>
      <s id="b.JOH.1.20.2">Kala kalar idkal əməsli-net s afalla inn-asan: «Nak wər əmosaɣ Əlməsix.»</s>
     </seg>
     <seg type="verse" id="b.JOH.1.21">
      <s id="b.JOH.1.21.1">Ənnan-as: «Ma təmosa za?</s>
      <s id="b.JOH.1.21.2">Ilyas a təmosa?» «kala kala» inn-asan, «wər t-əmosa.»</s>
      <s id="b.JOH.1.21.3">«Ənnəbi wa ittəmalan a təmosa?» «kala kala» inn-asan, «wər t-əmosa.»</s>
     </seg>
     <seg type="verse" id="b.JOH.1.22">
      <s id="b.JOH.1.22.1">Təzzar ənnan-as: «Daɣ adi ma təmosa?</s>
      <s id="b.JOH.1.22.2">Ihor a din-nasu aytedan win dana-d-əssəglanen neway-asan aljawab n awa təmosa.</s>
      <s id="b.JOH.1.22.3">Daɣ adi əməl-anaɣ iman-nak.»</s>
     </seg>
     <seg type="verse" id="b.JOH.1.23">
      <s id="b.JOH.1.23.1">Inn-asan arat wa inna ənnəbi Isayas irəw: «Nak, əməsli a mosa n aləs a d-isaɣaren daɣ əsuf igannu: "Zəzzəluləɣat tarrayt y Əməli."»</s>
     </seg>
     <seg type="verse" id="b.JOH.1.24">
      <s id="b.JOH.1.24.1">Aytedan win əhanen əttəriqat ən Farisaytan əntanay a du-zammazalnen əs Yaxya.</s>
     </seg>
     <seg type="verse" id="b.JOH.1.25">
      <s id="b.JOH.1.25.1">Əssəstanan-tu nammazalan win ənnan-as: «Ma fəl təsalmaɣaɣ aytedan daɣ aman, kay tənne wər təmosaɣ Əlməsix, wər təmosaɣ ənnəbi wa ittəmalan?»</s>
     </seg>
     <seg type="verse" id="b.JOH.1.26">
      <s id="b.JOH.1.26.1">Inn-asan: «Nak əsalmaɣaɣ aytedan daɣ aman, mišan illa gar-ewan awedan wər təzdayam.</s>
     </seg>
     <seg type="verse" id="b.JOH.1.27">
      <s id="b.JOH.1.27.1">Ənta du-z-asin dəffər-i, amaran awa di-iga daɣ šigrat, arra ən təmərkest ən ɣateman-net, da wər t-eweda.»</s>
     </seg>
     <seg type="verse" id="b.JOH.1.28">
      <s id="b.JOH.1.28.1">Aratan win kul taggan daɣ amadal ən Betani fəl tagadamayt ta hadat təsəssəngəyt ən Yordan dad isalmaɣ Yaxya aytedan.</s>
     </seg>
     <seg type="verse" id="b.JOH.1.29">
      <s id="b.JOH.1.29.1">As iga əzəl wa hadan ogga Yaxya Ɣaysa izay-t-idu, təzzar inna: «Ənta den ajaɣol ən Məššina wa itakkasan ibakkadan daɣ əddənet.</s>
     </seg>
     <seg type="verse" id="b.JOH.1.30">
      <s id="b.JOH.1.30.1">Ənta as əhe batu-net as dawan-ganna: «Aləs iyyan ad d-asu dəffər-i, mišan ogar-i fəlas dat-i da ill-ay.</s>
     </seg>
     <seg type="verse" id="b.JOH.1.31">
      <s id="b.JOH.1.31.1">Nak iman-in wər t-əzdaya mišan əgle-du ad salmaɣaɣ aytedan daɣ aman, fəl ad d-inəfiləl i Kəl-Əlyəhud.»</s>
     </seg>
     <seg type="verse" id="b.JOH.1.32">
      <s id="b.JOH.1.32.1">Iggəyyat Yaxya tolas inna: «Əswada daɣ Infas wa Zəddigan imos zun tədabert as d-izzəbbat daɣ jənnawan iwar-tu.</s>
     </seg>
     <seg type="verse" id="b.JOH.1.33">
      <s id="b.JOH.1.33.1">Eges wər əssena harwa awa imos, mišan əssanaɣ as imal-i Məššina, s ənta di-d-issəglan y ad əsalmaɣaɣ aytedan daɣ aman, as: "Ad tənəyaɣ Infas wa Zəddigan as du-z-azzabbat iɣsər fəl aləs iyyan, aləs wədi ənta a z-isalmaɣan aytedan daɣ Infas wa Zəddigan."</s>
     </seg>
     <seg type="verse" id="b.JOH.1.34">
      <s id="b.JOH.1.34.1">Əmərədda arat wa ənayaq-qu əs šittawen-in; amaran əggəyye silakanaɣ as aləs wa ənta Barar ən Məššina.»</s>
     </seg>
     <seg type="verse" id="b.JOH.1.35">
      <s id="b.JOH.1.35.1">As iga əzəl wa hadan, iha Yaxya edag wa harwa da, ənta əd nalkiman-net əššin.</s>
     </seg>
     <seg type="verse" id="b.JOH.1.36">
      <s id="b.JOH.1.36.1">Ogga Ɣaysa as dagma-nasan d-illam, inna: «Ənta den, ajaɣol ən Məššina.»</s>
     </seg>
     <seg type="verse" id="b.JOH.1.37">
      <s id="b.JOH.1.37.1">Əslan nalkiman win əššin a i batu ta iga da, təzzar əlkaman i Ɣaysa.</s>
     </seg>
     <seg type="verse" id="b.JOH.1.38">
      <s id="b.JOH.1.38.1">Iswad-in Ɣaysa dəffər-əs ogg-en əlkaman-as, inn-asan: «Mas təsaggadam?»</s>
      <s id="b.JOH.1.38.2">Ənnan-as «Mənid təɣsara Əššix?»</s>
     </seg>
     <seg type="verse" id="b.JOH.1.39">
      <s id="b.JOH.1.39.1">Inn-asan «Agliwat-du a tu-tənəyam».</s>
      <s id="b.JOH.1.39.2">Itagg'awen takəst zagret, əglan əddewan dər-əs, ənayan dad illa, təzzar əssəndan ɣur-əs əzəl.</s>
     </seg>
     <seg type="verse" id="b.JOH.1.40">
      <s id="b.JOH.1.40.1">Meddan win əššin əlkamnen i Ɣaysa dəffər tasalay ta gan y awal ən Yaxya, iyyan daɣ-san esəm-net Andrawəs, amadray ən Simɣon Butros.</s>
     </seg>
     <seg type="verse" id="b.JOH.1.41">
      <s id="b.JOH.1.41.1">Immənay Andrawəs d əməqqar-net Simɣon əstizarat, təzzar inn-as: «Nakkanay nəmminay d Əlməsix.» (almaɣna Kristos)</s>
     </seg>
     <seg type="verse" id="b.JOH.1.42">
      <s id="b.JOH.1.42.1">Amaran ilway-tu əs Ɣaysa.</s>
      <s id="b.JOH.1.42.2">Iswad Ɣaysa daɣ Simɣon ɣas inn-as: «Kay Simɣon, rur-es ən Yaxya, ad tagaɣ esəm Kefas» (esəm wa ola əd wa n Butros, almaɣna-net təhunt.)</s>
     </seg>
     <seg type="verse" id="b.JOH.1.43">
      <s id="b.JOH.1.43.1">As affaw ira Ɣaysa iki n amadal ən Galilaya.</s>
      <s id="b.JOH.1.43.2">Immənay əd Filibbus inn-as: «Əlkəm-i.»</s>
     </seg>
     <seg type="verse" id="b.JOH.1.44">
      <s id="b.JOH.1.44.1">(Filibbus d Andrawəs əd Butros aɣrəm-nasan iyyanda, esəm-net Betsayda.)</s>
     </seg>
     <seg type="verse" id="b.JOH.1.45">
      <s id="b.JOH.1.45.1">Immənay Filibbus əd Natanəyel inn-as: «Nakkanay nəmminay əd was imməgrad ənnəbi Musa daɣ Əttawret, əmmigradan sər-əs da kətban n ənnəbitan, a t-imosan Ɣaysa wa n ag Yusəf wa n əɣrəm ən Nazaret.»</s>
     </seg>
     <seg type="verse" id="b.JOH.1.46">
      <s id="b.JOH.1.46.1">Təzzar inn-as Natanəyel: «Immikkan aɣrəm wa n Nazaret a t-id-əgməd arat ihossayan?»</s>
      <s id="b.JOH.1.46.2">Inn-as Filibbus: «Ayaw tənəya.»</s>
     </seg>
     <seg type="verse" id="b.JOH.1.47">
      <s id="b.JOH.1.47.1">Ogga Ɣaysa Natanəyel izay-t-idu, inna: «Ənta den awedan n Israyil wa n tidət, wa wər nətəggəz ar tarrayt təzilalaɣat.»</s>
     </seg>
     <seg type="verse" id="b.JOH.1.48">
      <s id="b.JOH.1.48.1">Inn-as Natanəyel: «Mas di-təzdaya?»</s>
      <s id="b.JOH.1.48.2">Ijjəwwab-as Ɣaysa inn-as: «Harwa-kay-du wər iɣra Filibbus, assaɣa wad təlle daw ašək wa n təhena, da əhannayaq-qay.»</s>
     </seg>
     <seg type="verse" id="b.JOH.1.49">
      <s id="b.JOH.1.49.1">Inn-as Natanəyel: «Əššix, kay a imosan Barar ən Məššina, təmosaɣ əmənokal n Israyil.»</s>
     </seg>
     <seg type="verse" id="b.JOH.1.50">
      <s id="b.JOH.1.50.1">Inn-as Ɣaysa: «Təzzəgzana fəl as dak-ənneɣ əhannayaq-qay daw ašək ən təhena; ad tənəyaɣ aratan wiyyad zawwarnen ogarnen wa.»</s>
     </seg>
     <seg type="verse" id="b.JOH.1.51">
      <s id="b.JOH.1.51.1">Təzzar inn-as: «Əggəyyeɣ əsilakanaɣ-awan as dəffər awa ad tənəyam ijənnawan ənnolaman tagazzayan-tan angalosan, tazabben-du fəl Barar n Awedan.»</s>
     </seg>
    </div>
    <div type="chapter" id="b.JOH.2">
     <seg type="verse" id="b.JOH.2.2">
      <s id="b.JOH.2.2.1">təzzar itawaɣrad-du Ɣaysa ənta da, iddew-du əd nalkiman-net əs təkrəst.</s>
     </seg>
     <seg type="verse" id="b.JOH.2.3">
      <s id="b.JOH.2.3.1">As ab-as d-iqqim wala daɣ esmad, tənna anna ən Ɣaysa y as: «Esmad iɣrad.»</s>
     </seg>
     <seg type="verse" id="b.JOH.2.4">
      <s id="b.JOH.2.4.1">Inn-as Ɣaysa: «Anna, tədi a kam-wər-tədgəz.</s>
      <s id="b.JOH.2.4.2">Alwaq-in wər d-ewed.»</s>
     </seg>
     <seg type="verse" id="b.JOH.2.5">
      <s id="b.JOH.2.5.1">Tənna mas i maššaɣalan: «Agat awa as dawan-inna kul.»</s>
     </seg>
     <seg type="verse" id="b.JOH.2.6">
      <s id="b.JOH.2.6.1">Əskaran əddi sədis təkan taggazan aman as taggin Kəl-Əlyəhud əzəzdəg wa imosan alɣadat-nasan.</s>
      <s id="b.JOH.2.6.2">Əkkulu n iyyan itaggaz-t' əddukad ən tameday ən litər.</s>
     </seg>
     <seg type="verse" id="b.JOH.2.7">
      <s id="b.JOH.2.7.1">Inn-asan Ɣaysa: «Ədnəyat itəkan di aman.»</s>
      <s id="b.JOH.2.7.2">Əntanay deɣ ədnayan-tan har fayyan.</s>
     </seg>
     <seg type="verse" id="b.JOH.2.8">
      <s id="b.JOH.2.8.1">Inn-asan amaran: «Əlkəwat daɣ-san əmərədda y əmaway ən saksas.»</s>
      <s id="b.JOH.2.8.2">Əgan awa dasan-inna.</s>
     </seg>
     <seg type="verse" id="b.JOH.2.9">
      <s id="b.JOH.2.9.1">As iram əmaway ən saksas aman win əmməttaynen da, əqqalan esmad, as wər issen iguz wa d-iga, mišan imašaɣalan win tan-d-əlkawnen əssânan, iɣra əmərmuš,</s>
     </seg>
     <seg type="verse" id="b.JOH.2.10">
      <s id="b.JOH.2.10.1">inn-as: «Iməssəksas kul esmad wa izodan a garrawan, amaran dəffər as filawasan əgrəwan wa isammakkanan.</s>
      <s id="b.JOH.2.10.2">Eges kay təɣbara wa izodan har əmərədda!»</s>
     </seg>
     <seg type="verse" id="b.JOH.2.11">
      <s id="b.JOH.2.11.1">Ənta əddi təlməɣjujat təmosat alɣalamat ta tazzarat immozal Ɣaysa.</s>
      <s id="b.JOH.2.11.2">Ig-et daɣ əɣrəm ən Kana ta n Galilaya.</s>
      <s id="b.JOH.2.11.3">Isannafalal sər-əs tarna-net, təzzar əzzəgzanan sər-əs nalkiman-net.</s>
     </seg>
     <seg type="verse" id="b.JOH.2.12">
      <s id="b.JOH.2.12.1">Dəffər awen iras aɣrəm ən Kafarnahum, ənta əd maṣ, əd mədrayan-net, əd nalkiman-net.</s>
      <s id="b.JOH.2.12.2">Wər daɣ-as əgen ar arat n adan.</s>
     </seg>
     <seg type="verse" id="b.JOH.2.13">
      <s id="b.JOH.2.13.1">As d-ihoz əmud wa n Akkay imosan amud maqqaran ən Kəl-Əlyəhud, iggəzzay Ɣaysa əs Yerusalam.</s>
     </seg>
     <seg type="verse" id="b.JOH.2.14">
      <s id="b.JOH.2.14.1">Ogaz-in Ɣaysa daɣ afarag wa iɣlayan Ehan ən Məššina, imassatagan ən zəgran, d ayfəd, əd tədəbren, əd təɣimiten ən kəl sanji.</s>
     </seg>
     <seg type="verse" id="b.JOH.2.15">
      <s id="b.JOH.2.15.1">ig' ələkkud əs ɣunan istaq-qan daɣ afarag wədi ketnasan, əntanay d ayfəd, əd zəgran, infaz daɣ amadal izərfan ən kəl sanji, isabbambay təssəwen-nasan.</s>
     </seg>
     <seg type="verse" id="b.JOH.2.16">
      <s id="b.JOH.2.16.1">Imassatagan ən tədəbren əntanay inn-asan: «Əkkəsat awa daɣ adag a, ad wər tagim ehan n Abba-nin asammanay n əssuk.»</s>
     </seg>
     <seg type="verse" id="b.JOH.2.17">
      <s id="b.JOH.2.17.1">Əktan-du nalkiman akatab ən Dawəd wa innan: «Tara-nin ehan-nak tərɣa daɣ-i šila ən tamsay.»</s>
     </seg>
     <seg type="verse" id="b.JOH.2.18">
      <s id="b.JOH.2.18.1">Əssəstanan-tu muzaran ən Kəl-Əlyəhud ənnan-as: «Məni təlməɣjujat təmosat alɣalamat tas təfraga danaq-qat taga təsitaddat as təleɣ almaqam n ad tagaɣ əmazal di?»</s>
     </seg>
     <seg type="verse" id="b.JOH.2.19">
      <s id="b.JOH.2.19.1">Ijjəwwab-asan Ɣaysa inn-asan: «Dagdagat Ehan ən Məššina di, a tid əssəbdəda daɣ karad adan.»</s>
     </seg>
     <seg type="verse" id="b.JOH.2.20">
      <s id="b.JOH.2.20.1">Ənnan-as: «Ehan ən Məššina di əkkozat təmərwen n awatay əd sədis a fəl itawakras.</s>
      <s id="b.JOH.2.20.2">Kay mas tu-za-təssəbdəda daɣ karad adan?»</s>
     </seg>
     <seg type="verse" id="b.JOH.2.21">
      <s id="b.JOH.2.21.1">As inna Ehan ən Məššina da, ənta taɣəssa-net as igannu.</s>
     </seg>
     <seg type="verse" id="b.JOH.2.22">
      <s id="b.JOH.2.22.1">As d-inkar daɣ təmattant əktan-du nalkiman-net tənna ta iga adi.</s>
      <s id="b.JOH.2.22.2">Əzzəgzanan əs Kətban, d awal wa iga Ɣaysa.</s>
     </seg>
     <seg type="verse" id="b.JOH.2.23">
      <s id="b.JOH.2.23.1">Aytedan aggotnen əzzigzanan əs Ɣaysa ɣur anay ən təlməɣjujaten šin as immozal daɣ adan win iga daɣ Yerusalam ɣur əmud wa n Akkay.</s>
     </seg>
     <seg type="verse" id="b.JOH.2.24">
      <s id="b.JOH.2.24.1">Mišan ya Ɣaysa wər tan-ifles fəlas izday-tan ketnasan, ənta</s>
     </seg>
     <seg type="verse" id="b.JOH.2.25">
      <s id="b.JOH.2.25.1">wər iddərar s i das-igan isalan n awedan id wər das-iɣber awa ihan əwəl-net.</s>
     </seg>
    </div>
    <div type="chapter" id="b.JOH.3">
     <seg type="verse" id="b.JOH.3.2">
      <s id="b.JOH.3.2.1">Osa-ddu Ɣaysa ahad iyyan inn-as: «Əššix-in, nakkanay nəssan as Məššina kay d-izammazalan sər-na, a dana-təsassaɣra, id wər t-illa i z-agin təlməɣjujaten šin təge, ar əs tədhəlt-net.»</s>
     </seg>
     <seg type="verse" id="b.JOH.3.3">
      <s id="b.JOH.3.3.1">Ɣaysa deɣ inn-as: «Əggəyyeɣ əsilakanaɣ-ak as: Wər t-ill' awedan ifragan anay ən taɣmar ən Məššina ar s ad ilas təhut.</s>
     </seg>
     <seg type="verse" id="b.JOH.3.4">
      <s id="b.JOH.3.4.1">Issəstan-tu Nikodemos inn-as: «Mas du-z-iləs awedan waššaran təhut?</s>
      <s id="b.JOH.3.4.2">Ši təgat da wər ifreg ad iləs tewaɣlay ən tədist ən mas.»</s>
     </seg>
     <seg type="verse" id="b.JOH.3.5">
      <s id="b.JOH.3.5.1">Inn-as Ɣaysa: «Əggəyyeɣ əsilakanaɣ-ak as: awedan wər ifreg iguz ən taɣmar ən Məššina ar s ad ihu s aman d Infas wa Zəddigan.</s>
     </seg>
     <seg type="verse" id="b.JOH.3.6">
      <s id="b.JOH.3.6.1">Ələsəl n aggadəm iyyan aggadəm, amaran wa d-igmadan Infas wa Zəddigan, Infas wa Zəddigan a daɣ-as innodan.</s>
     </seg>
     <seg type="verse" id="b.JOH.3.7">
      <s id="b.JOH.3.7.1">Daɣ adi a dak-wər-iqqən eɣaf as dak-ənneɣ: Iwar-kawan ad tələsam təhut.</s>
     </seg>
     <seg type="verse" id="b.JOH.3.8">
      <s id="b.JOH.3.8.1">Adu iggâr sas ira, kay təsalla y əməsli-net, mišan wər təssena sas d-iha wala sas idag.</s>
      <s id="b.JOH.3.8.2">Samal di da a iha wa ihuwan s Infas wa Zəddigan.»</s>
     </seg>
     <seg type="verse" id="b.JOH.3.9">
      <s id="b.JOH.3.9.1">Issəstan-tu Nikodemos inn-as: «Məni tat təməwit tas z-agin aratan win?</s>
     </seg>
     <seg type="verse" id="b.JOH.3.10">
      <s id="b.JOH.3.10.1">Ijjəwwab-as Ɣaysa inn-as: «Təmosaɣ əmusan zəwwəran daɣ Israyil eges wər təssenaɣ aratan win!</s>
     </seg>
     <seg type="verse" id="b.JOH.3.11">
      <s id="b.JOH.3.11.1">Əggəyyeɣ əsilakanaɣ-ak as: «Nətamagrad s awa nəssan, nətagayyat da fəl awa nənay, eges tugayam s-ad təqbəlam təgəyya-nana.</s>
     </seg>
     <seg type="verse" id="b.JOH.3.12">
      <s id="b.JOH.3.12.1">Dad wər təzzəgzanam s awa dawan-ganna s əddənet mas za təzzəgzənam awa dawan ganna s alaxirat?</s>
     </seg>
     <seg type="verse" id="b.JOH.3.13">
      <s id="b.JOH.3.13.1">Wər t-illa is kala inay ijənnawan, ar Agg Awedan wa tan-d-igmadan.</s>
     </seg>
     <seg type="verse" id="b.JOH.3.14">
      <s id="b.JOH.3.14.1">Əmmək was isaddakal Musa aššol ən daroɣ əs təgəttawt daɣ taneray, əmmək di daɣ as z itəwəsədukəl Agg Awedan,</s>
     </seg>
     <seg type="verse" id="b.JOH.3.15">
      <s id="b.JOH.3.15.1">fəl ad iqqəl as i sər-əs izzəgzanan, ad igrəw təməddurt ta təɣlalat.</s>
     </seg>
     <seg type="verse" id="b.JOH.3.16">
      <s id="b.JOH.3.16.1">Awalla, Məššina ikna tara n əddənet har as ikfad-du Barar-net a n iyyanda fəl ad iqqəl as i sər-əs izzəgzanan wər z' ihlək, kalar ad igrəw təməddurt ta təɣlalat.</s>
     </seg>
     <seg type="verse" id="b.JOH.3.17">
      <s id="b.JOH.3.17.1">Məššina wər d-issoka Barar-net əddənet fəl a tat-ihlək kalar issokas-tat-du fəl a sər-əs tafsu.</s>
     </seg>
     <seg type="verse" id="b.JOH.3.18">
      <s id="b.JOH.3.18.1">I sər-əs izzəgzanan wər ihlek, mišan wa sər-əs wər nəzzəgzan ihlak fəlas wər izzəgzan s esəm ən Barar ən Məššina a n iyyanda.</s>
     </seg>
     <seg type="verse" id="b.JOH.3.19">
      <s id="b.JOH.3.19.1">Ənta əddi da iguz wa d-iga əhluk: Ənnur osad-du əddənet, mišan aytedan əssofan šiyyay y ənnur id taggin arak mazalan.</s>
     </seg>
     <seg type="verse" id="b.JOH.3.20">
      <s id="b.JOH.3.20.1">Amaran i itaggan aɣšud oglaf ənnur, wər t-id-z-akku fəlas iksud ad nəfiləlan arak mazalan-net ezal a mallan.</s>
     </seg>
     <seg type="verse" id="b.JOH.3.21">
      <s id="b.JOH.3.21.1">Mišan wa itaggan arat wa imosan tidət, itakka-du ənnur, fəl ad itəwənəy, as əmazal-net issind-ay daɣ ləkkum i Məššina.</s>
     </seg>
     <seg type="verse" id="b.JOH.3.22">
      <s id="b.JOH.3.22.1">Dəffər awen ikka Ɣaysa əd nalkiman-net amadal ən Yahudəya.</s>
      <s id="b.JOH.3.22.2">Iqqim daɣ-as har iga arat n azzaman ənta dər-san, amaran isalmaɣ Ɣaysa aytedan daɣ aman.</s>
     </seg>
     <seg type="verse" id="b.JOH.3.23">
      <s id="b.JOH.3.23.1">Yaxya ənta da isalmaɣ daɣ aman, daɣ Aynon, dagma ən Salim, fəlas əllan-t' aman aggotnen den.</s>
      <s id="b.JOH.3.23.2">Amaran tasin-t-id' aytedan isalmaq-qan.</s>
     </seg>
     <seg type="verse" id="b.JOH.3.24">
      <s id="b.JOH.3.24.1">Arat wa as itaggu Yaxya harwa da wər iggez kasaw.</s>
     </seg>
     <seg type="verse" id="b.JOH.3.25">
      <s id="b.JOH.3.25.1">Tənkar təmazaq gər nalkiman ən Yaxya d iyyan daɣ Kəl-Əlyəhud, daɣ batu ən təməwiten šin as itag zazdag.</s>
     </seg>
     <seg type="verse" id="b.JOH.3.26">
      <s id="b.JOH.3.26.1">Əkkan Yaxya ənnan-as: «Əššik-nana, təkittəwa aləs wa dər təddewa fəl afay ən Yordan wen sen, aləs wədi as dana təmməgrada əddi?</s>
      <s id="b.JOH.3.26.2">Tahannaya!</s>
      <s id="b.JOH.3.26.3">Isalmaɣ aytedan daɣ aman əmərədda amaran kul takkin-tu!»</s>
     </seg>
     <seg type="verse" id="b.JOH.3.27">
      <s id="b.JOH.3.27.1">Ijjəwwab-asan Ɣaysa: «Awedan wər z-igrəw ar awa t-ikfa Məššina.</s>
     </seg>
     <seg type="verse" id="b.JOH.3.28">
      <s id="b.JOH.3.28.1">Kawanay iman-nawan təggəyyem-i as ənneɣ: "Wər əmosaɣ Əlməsix, mišan tiwazamazala-du dat-əs."</s>
     </seg>
     <seg type="verse" id="b.JOH.3.29">
      <s id="b.JOH.3.29.1">Əmərmuš ənta əddi ilan təmərmušt, mišan əmidi n əmərmušt, mišan əmidi n əmərmuš inkad dagma-net, issisam-as, ikna tədəwit as isla y əməsli-net.</s>
      <s id="b.JOH.3.29.2">Tədəwit di za šin-in, amaran əmərədda tənda.</s>
     </seg>
     <seg type="verse" id="b.JOH.3.30">
      <s id="b.JOH.3.30.1">Ənta a ihoran ad itəwəsəɣmər nak əməla daw-əs.</s>
     </seg>
     <seg type="verse" id="b.JOH.3.31">
      <s id="b.JOH.3.31.1">Wa d-igmadan afalla, ənta a ihhoken fəl awedan kul, wa ihan əddənet i n əddənet.</s>
      <s id="b.JOH.3.31.2">Wa d-igmadan ijənnawan, ihhokat fəl awedan kul,</s>
     </seg>
     <seg type="verse" id="b.JOH.3.32">
      <s id="b.JOH.3.32.1">Iggəyyat s awa inay d awa as isla mišan waliyyan iqbalan təgəyya-net.</s>
     </seg>
     <seg type="verse" id="b.JOH.3.33">
      <s id="b.JOH.3.33.1">Wa iqbalan təgəyya-net, isilakan awa inna Məššina.</s>
     </seg>
     <seg type="verse" id="b.JOH.3.35">
      <s id="b.JOH.3.35.1">Abba ira Barar-net ig-as aratan kul daɣ əfus.</s>
     </seg>
     <seg type="verse" id="b.JOH.3.36">
      <s id="b.JOH.3.36.1">Wa izzəgzanan əs Barar ən Məššina igraw təməddurt təɣlâlat, wa ugayan s a sər-əs izzəgzən amaran alham ən Məššina iha dər-əs isəlsa.»</s>
     </seg>
    </div>
    <div type="chapter" id="b.JOH.4">
     <seg type="verse" id="b.JOH.4.1">
      <s id="b.JOH.4.1.1">Əslan Farisaytan as itawannu Ɣaysa igarraw inalkiman ogarnen win n Yaxya isalmaq-qan daɣ aman.</s>
      <s id="b.JOH.4.1.2">(Arat wa imosan tidət as Ɣaysa iman-net wər isəlmiɣ awedan waliyyan daɣ aman, inalkiman-net a salmaɣnen daɣ aman.)</s>
      <s id="b.JOH.4.1.3">As isla Ɣaysa y awa itaqqalan, igmad amadal wa n Yahudəya, iqqal Galilaya.</s>
     </seg>
     <seg type="verse" id="b.JOH.4.4">
      <s id="b.JOH.4.4.1">Dad t-ilzam imur n amadal ən Samarəya,</s>
     </seg>
     <seg type="verse" id="b.JOH.4.5">
      <s id="b.JOH.4.5.1">os-in dagma ən Šixar, imosan aɣrəm ən Samarəya ihozan tawagost ta ikfa Yaqub i rures Yusəf.</s>
     </seg>
     <seg type="verse" id="b.JOH.4.6">
      <s id="b.JOH.4.6.1">Edag wen ənta a iha əɣarus ən Yaqub.</s>
      <s id="b.JOH.4.6.2">As d-osa Ɣaysa edag wen ammasnazal, iddaz əšikəl, iqqim fəl anu.</s>
     </seg>
     <seg type="verse" id="b.JOH.4.7">
      <s id="b.JOH.4.7.1">As əkkan nalkiman-net aɣrəm y a dd-azzanzin teṭṭay, təwar-du təntut ən Kəl Samarəya du-təzragat anu en.</s>
      <s id="b.JOH.4.7.2">Inn-as Ɣaysa: «Šašw-i-d'.»</s>
     </seg>
     <seg type="verse" id="b.JOH.4.9">
      <s id="b.JOH.4.9.1">Tənn-as: «Kay təmosaɣ iyyan daɣ Kəl-Əlyəhud təgammaya daɣ-i aman, nak təmosat iyyat daɣ Kəl Samarəya?»</s>
     </seg>
     <seg type="verse" id="b.JOH.4.10">
      <s id="b.JOH.4.10.1">Inn-as Ɣaysa: «Ənnar təssanaɣ arat wa ihakku Məššina, amaran təssanaɣ awa əmosa nak wa kam itansayan aman ən tassay, tansiyaɣ-i-tan kam, akfaɣ-am-tan deɣ əmosan win sidurnen.</s>
     </seg>
     <seg type="verse" id="b.JOH.4.11">
      <s id="b.JOH.4.11.1">Tənn-as təntut: «Əššix-in, anu i zagren amaran kay wər təleɣ aga, daɣ adi məni du-za-təgrəwaɣ aman win di sidurnen di?</s>
     </seg>
     <seg type="verse" id="b.JOH.4.12">
      <s id="b.JOH.4.12.1">Šigrat a təgeɣ əmaraw-nana Yaqub a danaɣ-ikfan anu a, išwa aman-net, əšwan-tan maddanəs d aharay-net?»</s>
     </seg>
     <seg type="verse" id="b.JOH.4.13">
      <s id="b.JOH.4.13.1">Ijjəwwab-as Ɣaysa: «I išwan aman di, ad t-iləs fad iguz,</s>
     </seg>
     <seg type="verse" id="b.JOH.4.14">
      <s id="b.JOH.4.14.1">mišan i išwan aman win tu-z-akfa, immizzay əd fad, fəlas a daɣ-as əqqəlan adri ingayan s aman win tu-hakkinen təməddurt ta təɣlalat.»</s>
     </seg>
     <seg type="verse" id="b.JOH.4.15">
      <s id="b.JOH.4.15.1">Tənn-as təntut: «Akf-i daɣ aman win di, fəl a di-igməd fad, a du wər ələsaɣ azarog n anu a da.»</s>
     </seg>
     <seg type="verse" id="b.JOH.4.16">
      <s id="b.JOH.4.16.1">«Aglu» Inn-as Ɣaysa «Aɣrad-du aləs-nam təqqəlaɣ-i-du da da.»</s>
     </seg>
     <seg type="verse" id="b.JOH.4.17">
      <s id="b.JOH.4.17.1">Tənn-as: «Wər əleɣ aləs.»</s>
      <s id="b.JOH.4.17.2">Inn-as Ɣaysa: «Tidət-nam as tənne wər təleɣ aləs,</s>
     </seg>
     <seg type="verse" id="b.JOH.4.18">
      <s id="b.JOH.4.18.1">fəlas səmmos as kala tan-təle, amaran wa ɣur təlleɣ əmərədda wərgeɣ aləs-nam.</s>
      <s id="b.JOH.4.18.2">Tidət a di-təge.»</s>
     </seg>
     <seg type="verse" id="b.JOH.4.19">
      <s id="b.JOH.4.19.1">Təzzar tənn-as: «Əhannayaɣ as kay ənnəbi a təmosa.</s>
     </seg>
     <seg type="verse" id="b.JOH.4.20">
      <s id="b.JOH.4.20.1">Imarwan-nana adɣaɣ a da a fəl əɣbadan Məššina, mišan kawanay Kəl-Əlyəhud tənnam edag wa daɣ itawaɣbad Məššina wədi iha Yerusalam.»</s>
     </seg>
     <seg type="verse" id="b.JOH.4.21">
      <s id="b.JOH.4.21.1">«Tantut» inn-as Ɣaysa, «Zəgzən-i, alwaq izay-du a daɣ wər za təɣabbadam Abba gər za fəl ədɣaɣ wa, wala daɣ Yerusalam.</s>
     </seg>
     <seg type="verse" id="b.JOH.4.22">
      <s id="b.JOH.4.22.1">Kawanay Kəl Samarəya wa təɣbadam wər tu-təzdayam, nakkanay Kəl-Əlyəhud wa nəɣbad nəzday-tu fəlas efsan iguz wa n Kəl-Əlyəhud a d-əgan.</s>
     </seg>
     <seg type="verse" id="b.JOH.4.23">
      <s id="b.JOH.4.23.1">Mišan alwaq izay-du --amaran osa-ddu-- was inaɣbidan win tidət ad əɣbədan Abba s Infas wa Zəddigan əd tidət, fəlas Abba inaɣbidan win t-əɣbadnen əs təməwit ta, əntanay a ira.</s>
     </seg>
     <seg type="verse" id="b.JOH.4.24">
      <s id="b.JOH.4.24.1">Məššina Infas wa Zəddigan a imos, amaran inaɣbidan-net ihor ad t-əɣbədan s Infas wa Zəddigan əd tidət.»</s>
     </seg>
     <seg type="verse" id="b.JOH.4.25">
      <s id="b.JOH.4.25.1">Tənn-as təntut: «Əssanaɣ as Əlməsix, itawann-as Kristos, a d-asu.</s>
      <s id="b.JOH.4.25.2">As d-osa a danaɣ-isassagru aratan kul.»</s>
     </seg>
     <seg type="verse" id="b.JOH.4.26">
      <s id="b.JOH.4.26.1">Inn-as Ɣaysa: «Nak a t-imosan, nak wa dam-iššewalan da.»</s>
     </seg>
     <seg type="verse" id="b.JOH.4.27">
      <s id="b.JOH.4.27.1">Assaɣat ten ənta a d-əqqalan nalkiman, iqqan-asan eɣaf iməšawal wa iga əd təntut.</s>
      <s id="b.JOH.4.27.2">Mišan wər tan-iha i ihalan ad t-issəstən, ann-as: «Ma daɣ as tare?» madeɣ «Mafel tətiməšiwila dər-əs?»</s>
     </seg>
     <seg type="verse" id="b.JOH.4.28">
      <s id="b.JOH.4.28.1">Təzzar toya-ddu təntut tətəkint-net təqqal aɣrəm tənna y aytedan:</s>
     </seg>
     <seg type="verse" id="b.JOH.4.29">
      <s id="b.JOH.4.29.1">«Ayewat ad tənəyam awedan a di-imâlan arat kul was kala ad t-əge, ifrâg as ənta a imosan Əlməsix!»</s>
     </seg>
     <seg type="verse" id="b.JOH.4.30">
      <s id="b.JOH.4.30.1">Təzzar əgmadan-du aɣrəm əkkan Ɣaysa.</s>
     </seg>
     <seg type="verse" id="b.JOH.4.31">
      <s id="b.JOH.4.31.1">As itagg' awen inalkiman gammayan daɣ Ɣaysa ad atšu, gannan-as: «Əššix, atš' arat iyyan.»</s>
     </seg>
     <seg type="verse" id="b.JOH.4.32">
      <s id="b.JOH.4.32.1">Inn-asan: «Imensewan win z atša wər tan-təzdayam.»</s>
     </seg>
     <seg type="verse" id="b.JOH.4.33">
      <s id="b.JOH.4.33.1">Ad tənəmənnin nalkiman gar-essan: «Əngəm ɣas wərgeɣ awedan a das-d-ewayan imensewan?»</s>
     </seg>
     <seg type="verse" id="b.JOH.4.24">
      <s id="b.JOH.4.24.1">Inn-asan Ɣaysa: «Imensewan-in wər tan-imos ar ad ammazala tara ən wa di-d-izammazalan, əɣrədaɣ əššəɣəl wa daɣ-i iga.</s>
     </seg>
     <seg type="verse" id="b.JOH.4.35">
      <s id="b.JOH.4.35.1">Kawanay wər təgənnim: "Əqqimnat-in əkkozat təlil y ad tagu ɣarat?"</s>
      <s id="b.JOH.4.35.2">Mišan nak ənneɣ-awan əswədat wəllen daɣ təwəgas ad tənəyam šiɣaɣanen əŋŋanat, wər ərenat ar əmiləy.</s>
     </seg>
     <seg type="verse" id="b.JOH.4.36">
      <s id="b.JOH.4.36.1">Awedan wa italayan, wədi igraw ərruzmatan-net, išadaw šiɣaɣanen šin təməddurt ta təɣlalat.</s>
      <s id="b.JOH.4.36.2">A di da a fəlas wa inabbalan əd wa italayan, ketnasan əddəwen.</s>
     </seg>
     <seg type="verse" id="b.JOH.4.37">
      <s id="b.JOH.4.37.1">Fəlas tidət ən təmajəq ta təgannat: "Aləs iyyan inabbal, iyyan italay."</s>
     </seg>
     <seg type="verse" id="b.JOH.4.38">
      <s id="b.JOH.4.38.1">Əssəglaq-qawan fəl ad taləyam tawagost daɣ wər təšɣelam, aytedan wiyyad a daɣ-as əšɣalnen, mišan təgrawam tənfa daɣ əššəɣəl wa əgan da.»</s>
     </seg>
     <seg type="verse" id="b.JOH.4.39">
      <s id="b.JOH.4.39.1">Aytedan aggotnen ən Kəl Samarəya əzzəgzanan əs Ɣaysa fəlas tantut a dasan-tənnat: «Imal-i aratan win as kala tan-əge.»</s>
     </seg>
     <seg type="verse" id="b.JOH.4.40">
      <s id="b.JOH.4.40.1">A di da a fəlas as t-id-osan əgmayan daɣ-as a ɣur-san aqqam, təzzar iqqim ɣur-san Ɣaysa har iga əššin adan.</s>
     </seg>
     <seg type="verse" id="b.JOH.4.41">
      <s id="b.JOH.4.41.1">Wiyyad aggotnen əzzəgzanan sər-əs fəl as əslan y awal-net ənta iman-net.</s>
     </seg>
     <seg type="verse" id="b.JOH.4.42">
      <s id="b.JOH.4.42.1">Təzzar ənnan i təntut: «Nakkanay səket nəkna əzəgzan fəlas əstizarat kam ɣas a danaɣ-igan isalan, əmərədda iman-nana as das-nəsla, amaran nəssân as tidət as ənta a imosan Ənəssefsi n əddənet.</s>
     </seg>
     <seg type="verse" id="b.JOH.4.43">
      <s id="b.JOH.4.43.1">Dəffər əššin adan win di, ikka Ɣaysa amadal ən Galilaya,</s>
     </seg>
     <seg type="verse" id="b.JOH.4.44">
      <s id="b.JOH.4.44.1">fəlas ənta iman-net as inna, ənnəbi wər itəwəsəɣmir daɣ akal-net.</s>
     </seg>
     <seg type="verse" id="b.JOH.4.45">
      <s id="b.JOH.4.45.1">As din-osa Galilaya əqbalan-tu Kəl Galilaya id ənâyan imazalan kul win iga daɣ Yerusalam ɣur əmud wa n Akkay fəlas əntanay da osân-t-in.</s>
     </seg>
     <seg type="verse" id="b.JOH.4.46">
      <s id="b.JOH.4.46.1">Ilas-du assa ən Kana ta n Galilaya, ta daɣ isammattay aman ig-en esmad.</s>
      <s id="b.JOH.4.46.2">Aɣrəm ən Kafarnahum ih-ay aləs imosan amaššaɣal n əmənokal.</s>
      <s id="b.JOH.4.46.3">Aləs wen ila rures irinan.</s>
     </seg>
     <seg type="verse" id="b.JOH.4.47">
      <s id="b.JOH.4.47.1">As isla as Ɣaysa igmâd-du amadal ən Yahudəya iha Galilaya, os-ay-du onsay-tu ad idawan, das-izzuzəy rures ɣur təlla təmattant.</s>
     </seg>
     <seg type="verse" id="b.JOH.4.48">
      <s id="b.JOH.4.48.1">Inn-as Ɣaysa: «As wərgeɣ ad tənayam təlməɣjujaten, d alɣalamaten əmmittaynen, wər za təzzəgzənam fadda.»</s>
     </seg>
     <seg type="verse" id="b.JOH.4.49">
      <s id="b.JOH.4.49.1">Inn-as amaššaɣal n əmənokal: «Məšš-i, ərəs-anaɣ əs Kafarnahum harwa ad wər aba barar-in.»</s>
     </seg>
     <seg type="verse" id="b.JOH.4.50">
      <s id="b.JOH.4.50.1">Inn-as Ɣaysa: «Aglu, rurek izzay.»</s>
      <s id="b.JOH.4.50.2">Aləs deɣ izzəgzan s awal ən Ɣaysa, igla.</s>
     </seg>
     <seg type="verse" id="b.JOH.4.51">
      <s id="b.JOH.4.51.1">Iha tarrayt iqqâl as immənay əd maššaɣalan-net das-d-əlkamnen.</s>
      <s id="b.JOH.4.51.2">Ənnan-as: «Bara-nak izzay.»</s>
     </seg>
     <seg type="verse" id="b.JOH.4.52">
      <s id="b.JOH.4.52.1">Issəstan-tan inn-asan: «Ma imos alwaq wa daɣ igraw iman-net?»</s>
      <s id="b.JOH.4.52.2">Ənnan-as: «Əndazəl iggi ən tazzar a fall-as təwat tanaday.»</s>
     </seg>
     <seg type="verse" id="b.JOH.4.53">
      <s id="b.JOH.4.53.1">Aləs deɣ ikta-ddu as alwaq wen da iman-net ɣur das-inna Ɣaysa: «Rurek izzay.»</s>
      <s id="b.JOH.4.53.2">Izzəgzan sər-əs ənta d aɣaywan-net kul.</s>
     </seg>
     <seg type="verse" id="b.JOH.4.54">
      <s id="b.JOH.4.54.1">Ənta da da təlməɣjujat ta təmosat alɣalamat ta n sanatat as immozal Ɣaysa daɣ Galilaya dəffər agamad-net Yahudəya.</s>
     </seg>
    </div>
    <div type="chapter" id="b.JOH.5">
     <seg type="verse" id="b.JOH.5.2">
      <s id="b.JOH.5.2.1">Aɣrəm wa n Yerusalam təh-ay təɣazart təhozat edag was itawannu təsəhərt ta n Ayfəd.</s>
      <s id="b.JOH.5.2.2">Təɣazart ta esəm-net Betesda, daɣ təlɣabranit, amaran təlla gər səmmosat taliwen.</s>
     </seg>
     <seg type="verse" id="b.JOH.5.3">
      <s id="b.JOH.5.3.1">Taliwen šin əsradan daw-əsnat miranan əmosnen iməddərɣal, əd məggudal, əd nəbdan.</s>
      <s id="b.JOH.5.3.2">Əssigadan y ad əggəzan aman šin əmətəkwəy,</s>
     </seg>
     <seg type="verse" id="b.JOH.5.4">
      <s id="b.JOH.5.4.1">fəlas əllan-tu mazayan daɣ d-itazabbat angalos iyyan n Əməli ad ijinəjərwəy aman ən təɣazart ten.</s>
      <s id="b.JOH.5.4.2">Əmiran kul wa azzaran iguz-net dəffər ənəjərway wa təga da, wədi ad izzəy daɣ təwərna ta tu-təgrawat, a təqqal.</s>
     </seg>
     <seg type="verse" id="b.JOH.5.5">
      <s id="b.JOH.5.5.1">Ənta edag wen ih-ay aləs igan karadat təmərwen n awatay d əttam irin.</s>
     </seg>
     <seg type="verse" id="b.JOH.5.6">
      <s id="b.JOH.5.6.1">Ogg-ay Ɣaysa israd, ənta issan as iga təwərna tərəwat, təzzar issəstan-tu inn-as: «Awak təre təməzzəyt?»</s>
     </seg>
     <seg type="verse" id="b.JOH.5.7">
      <s id="b.JOH.5.7.1">Inn-as əmiran wa: «Əššix, nak wər əleɣ awedan a di-igan daɣ təɣazart ta daɣ amazay wa daɣ tinəjərwəyan aman-net, amaran id əgmaya d iguz-net, a di-izar sər-əs awedan iyyan.»</s>
     </seg>
     <seg type="verse" id="b.JOH.5.8">
      <s id="b.JOH.5.8.1">Inn-as Ɣaysa: «Əbdəd, tədkəla təsalat-nak təjəwənke»</s>
     </seg>
     <seg type="verse" id="b.JOH.5.9">
      <s id="b.JOH.5.9.1">Amazay wen da daɣ izzay aləs en den, təzzar idkal təsalat-net ijawankat.</s>
      <s id="b.JOH.5.9.2">Ənta arat wa itaggu daɣ əzəl ən təsanfawt ən Kəl-Əlyəhud.</s>
     </seg>
     <seg type="verse" id="b.JOH.5.10">
      <s id="b.JOH.5.10.1">Ənnan muzaran ən Kəl-Əlyəhud y aləs wa izzayan da: «Awa əzəl ən təsanfawt-nana, wər daɣ-as təle turagat n aggay ən təsalat-nak.»</s>
     </seg>
     <seg type="verse" id="b.JOH.5.11">
      <s id="b.JOH.5.11.1">Eges ya inn-asan aləs wen: «Aləs wa di-izzozayan, ənta di-innan: "Ədkəl təsalat-nak təjəwənke".»</s>
     </seg>
     <seg type="verse" id="b.JOH.5.12">
      <s id="b.JOH.5.12.1">Ənnan-as: «Ma imos za aləs wa dak-innan: "Ədkəl təsalat-nak təjəwənke"?»</s>
     </seg>
     <seg type="verse" id="b.JOH.5.13">
      <s id="b.JOH.5.13.1">Mišan ya, aləs wa izzayan da, wər t'əhen salan n awa imos awedan wa, fəlas aytedan əknanen igət a əhanen edag wa daq-q-izzozay den, iras-tan Ɣaysa, ijawankat.</s>
     </seg>
     <seg type="verse" id="b.JOH.5.14">
      <s id="b.JOH.5.14.1">Dəffər awen ogaz-t-in Ɣaysa daɣ Ahan ən Məššina inn-as: «Səsəm.</s>
      <s id="b.JOH.5.14.2">Kay da izzayan da əmərədda.</s>
      <s id="b.JOH.5.14.3">Əɣrəd d igi ən bakkadan, a kay wər igrəw arat ogaran wa tallabəst.»</s>
     </seg>
     <seg type="verse" id="b.JOH.5.15">
      <s id="b.JOH.5.15.1">Ijawankat aləs wen təzzar imal i muzaran ən Kəl-Əlyəhud as Ɣaysa a t-izzozayan.</s>
     </seg>
     <seg type="verse" id="b.JOH.5.16">
      <s id="b.JOH.5.16.1">Arat wa eway-du sər-san as əknan gezzar ən Ɣaysa fəlas əzəl ən təsanfawt daɣ ig' awen.</s>
     </seg>
     <seg type="verse" id="b.JOH.5.17">
      <s id="b.JOH.5.17.1">Mišan inn-asan Ɣaysa: «Abba-nin faw da išɣâl, daɣ adi nak da əšɣâla.»</s>
     </seg>
     <seg type="verse" id="b.JOH.5.18">
      <s id="b.JOH.5.18.1">Batu ta, teway-du əs muzaran ən Kəl-Əlyəhud as əššotan daɣ agamay ən tanaɣay ən Ɣaysa, fəlas wərgeɣ əlqanun n əzəl ən təsanfawt ɣas a imməzray, kalar iššota-du fall-as as inn' imos Məššina abba-net.</s>
      <s id="b.JOH.5.18.2">Daɣ adi išaššagda iman-net əd Məššina.</s>
     </seg>
     <seg type="verse" id="b.JOH.5.19">
      <s id="b.JOH.5.19.1">Inn-asan Ɣaysa: «Əggəyyeɣ əsilakanaɣ-awan as Barar wər ifreg igi n arat waliyyan gar-es əd man-net.</s>
      <s id="b.JOH.5.19.2">Wər itəggu ar arat was ihannay Abba-net itagg-ay.</s>
      <s id="b.JOH.5.19.3">Amaran arat kul wa itaggu Abba, Barar da itagg-ay s asaway wen da.</s>
     </seg>
     <seg type="verse" id="b.JOH.5.20">
      <s id="b.JOH.5.20.1">Fəlas Abba ira Barar, amaran isakn-ay arat kul wa itaggu; ad t-assaknu aratan ogarnen win da təla n almaɣna y a tan-agu, fəl ad tajəbam.</s>
     </seg>
     <seg type="verse" id="b.JOH.5.21">
      <s id="b.JOH.5.21.1">Əmmək wa daɣ-as d-isankar Abba inəmməttan itaggu daɣ-san iman, əmmək wa da as ihakku Barar ənta da təməddurt i was tat-ira.</s>
     </seg>
     <seg type="verse" id="b.JOH.5.22">
      <s id="b.JOH.5.22.1">Ənta Abba wər ixəkkəm y awedan waliyyan, inkar s əššəriɣa kul ig-ay daɣ əfus ən Barar</s>
     </seg>
     <seg type="verse" id="b.JOH.5.23">
      <s id="b.JOH.5.23.1">fəl ad əzzəzwəran aytedan kul Barar s əmmək was əzzəzwaran Abba.</s>
      <s id="b.JOH.5.23.2">Awedan kul wa wər nəzzəzwar Barar, wədi wər izzəzwar Abba wa t-id-izammazalan.</s>
     </seg>
     <seg type="verse" id="b.JOH.5.24">
      <s id="b.JOH.5.24.1">«Əggəyyeɣ əsilakanaɣ-awan as awedan kul wa issəsaman i batuten-in, izzəgzan əs wa di-d-izammazalan, wədi igraw təməddurt ta təɣlalat.</s>
      <s id="b.JOH.5.24.2">Wər z' awwaddab, kalar təmattant a d-igmad əs təməddurt.</s>
     </seg>
     <seg type="verse" id="b.JOH.5.25">
      <s id="b.JOH.5.25.1">Əggəyyeɣ əsilakanaɣ-awan as izay-du alwaq -- s ənta da da nəha da əmərədda -- alwaq wədi, aytedan win sər-i wər nəzzəgzan ad aslin y əməsli ən Barar ən Məššina, amaran win das-əslanen əkkəwanan-as ad əgrəwan təməddurt ta təɣlalat.</s>
     </seg>
     <seg type="verse" id="b.JOH.5.26">
      <s id="b.JOH.5.26.1">Fəlas əmmək wa daɣ as ihakku Abba təməddurt, əmmək wədi daɣ as ikfa Barar fərregat n a tat-ihakku ənta da.</s>
     </seg>
     <seg type="verse" id="b.JOH.5.27">
      <s id="b.JOH.5.27.1">Amaran ikfa Barar turagat n əššəriɣa, fəlas imos Agg awedan.</s>
     </seg>
     <seg type="verse" id="b.JOH.5.28">
      <s id="b.JOH.5.28.1">Ad wər əqqənan ɣafawan-nawan y arat wa: ilkam a d-awəd alwaq as inəmməttan kul win əhanen izəkwan, ad aslin y əməsli n Agg awedan</s>
     </seg>
     <seg type="verse" id="b.JOH.5.29">
      <s id="b.JOH.5.29.1">əddi da du-z-əgmədan izəkwan-nasan.</s>
      <s id="b.JOH.5.29.2">Win daɣ-san əganen aratan olaɣnen, a d-əgmədan izəkwan y a d' ənkəran daɣ təmattant əgrəwan təməddurt, win əganen təkma amaran a d-əgmədan izəkwan y ad awwaddaban.</s>
     </seg>
     <seg type="verse" id="b.JOH.5.30">
      <s id="b.JOH.5.30.1">Wər t-illa arat as əfragaɣ igi-net gər-i əd man-in.</s>
      <s id="b.JOH.5.30.2">Əššəriɣa wa tagga, əlkama daɣ-as y awa di-igannu Məššina, amaran əššəriɣa-nin oɣâd, fəlas wər əlkema y arat wa əre nak iman-in, kalar arat wa ira wa di-d-izammazalan ənta as əlkama.</s>
     </seg>
     <seg type="verse" id="b.JOH.5.31">
      <s id="b.JOH.5.31.1">«As imos as nak ɣas-in as əggəyyeɣ i man-in, wədi təgəyya-nin wər təmos tidət.</s>
     </seg>
     <seg type="verse" id="b.JOH.5.32">
      <s id="b.JOH.5.32.1">Illat-tu wa di imosan təgəyya iyyat, amaran əssanaɣ as arat wa igannu daɣ talɣa-nin, imos tidət.</s>
     </seg>
     <seg type="verse" id="b.JOH.5.33">
      <s id="b.JOH.5.33.1">Təssəglam inammazalan əs Yaxya, təzzar iggəyyat-asan fəl arat wa imosan tidət.</s>
     </seg>
     <seg type="verse" id="b.JOH.5.34">
      <s id="b.JOH.5.34.1">Nak wər əddəraraɣ əs təgəyya n awedan.</s>
      <s id="b.JOH.5.34.2">Arat wa wər tu-gənnaɣ ar fəl ad təgrəwam təsureft.</s>
     </seg>
     <seg type="verse" id="b.JOH.5.35">
      <s id="b.JOH.5.35.1">Yaxya imos zun fətəla tərɣat təbilazlaz, amaran təqbalam ad tagim arat n assaɣat ən tədəwit daɣ ənnur-net.</s>
     </seg>
     <seg type="verse" id="b.JOH.5.36">
      <s id="b.JOH.5.36.1">Mišan nak əle təgəyya togarat ta n Yaxya assahat: Əššəɣəlan win tagga, tan-imosan win as di-issəwar Abba amaknaw-nasan, əntanay a əmosnen təgəyya-nin, sitaddan as Abba di-d-izammazalan.</s>
     </seg>
     <seg type="verse" id="b.JOH.5.37">
      <s id="b.JOH.5.37.1">Abba iman-net wa di-d-izammazalan, ənta da iggiyyat-i.</s>
      <s id="b.JOH.5.37.2">Wər kala ad təslam y əməsli-net wala tənayam azzat-net.</s>
     </seg>
     <seg type="verse" id="b.JOH.5.38">
      <s id="b.JOH.5.38.1">Amaran awal-net wər iha iwallan-nawan, arat wədi isitadd-ay iba nəzəgzan-nawan əs wa d-izammazal.</s>
     </seg>
     <seg type="verse" id="b.JOH.5.39">
      <s id="b.JOH.5.39.1">Tətaggam i kətban teɣaray təgat s ənnəzər fəlas təɣilam sər-san təgrəwam təməddurt ta təɣlalat.</s>
      <s id="b.JOH.5.39.2">Ikətban win təɣarrim da, əntanay iman-nasan as fall-i əggəyyen.</s>
     </seg>
     <seg type="verse" id="b.JOH.5.40">
      <s id="b.JOH.5.40.1">Eges wər tərem a di-du-takkim y ad təgrəwam təməddurt.</s>
     </seg>
     <seg type="verse" id="b.JOH.5.41">
      <s id="b.JOH.5.41.1">Nak wər gəmməyaɣ ətəwəzəzwar ɣur aytedan.</s>
     </seg>
     <seg type="verse" id="b.JOH.5.42">
      <s id="b.JOH.5.42.1">Əzdayaq-qawan: əssanaɣ as iman-nawan wər tan-təha tara i Məššina.</s>
     </seg>
     <seg type="verse" id="b.JOH.5.43">
      <s id="b.JOH.5.43.1">Nak Abba-nin a di-d-issəglan mišan wər tərem əlqəbulat-in.</s>
      <s id="b.JOH.5.43.2">Amaran as kawan d-osa awedan iyyan a d-iglan gar-es əd man-net, a tu-təqbəlam!</s>
     </seg>
     <seg type="verse" id="b.JOH.5.44">
      <s id="b.JOH.5.44.1">Təram ad tətinəməsəɣmiram gar-ewwan, eges wər tərem saɣmar wa d-ifalan Məššina di n iyyan.</s>
      <s id="b.JOH.5.44.2">Daɣ adi manəmmək as za təzzəgzənam?</s>
     </seg>
     <seg type="verse" id="b.JOH.5.45">
      <s id="b.JOH.5.45.1">Ad wər təɣilam a kawan-əssəwəra lahan ɣur Abba-nin.</s>
      <s id="b.JOH.5.45.2">Ənnəbi Musa ənta kawan z-issəwəran lahan, ənta wa daɣ təgam attama-nawan.</s>
     </seg>
     <seg type="verse" id="b.JOH.5.46">
      <s id="b.JOH.5.46.1">Ənnar təzzigzanam əs Musa, təzzəgzənam sər-i nak da, fəlas immigrad fall-i daɣ kətban-net.</s>
     </seg>
     <seg type="verse" id="b.JOH.5.47">
      <s id="b.JOH.5.47.1">Mišan dad imos as wər təzzəgzanam əs kətban-net, manəmmək as za təzzəgzənam awa ganna?»</s>
     </seg>
    </div>
    <div type="chapter" id="b.JOH.6">
     <seg type="verse" id="b.JOH.6.2">
      <s id="b.JOH.6.2.1">Təlkam-as tiddawat tagget, fəlas aytedan əhannayan alɣalamaten šin as immozal əmosnen əmmək was izzozay imiranan.</s>
     </seg>
     <seg type="verse" id="b.JOH.6.3">
      <s id="b.JOH.6.3.1">Iggəzzay Ɣaysa adɣaɣ, təzzar iqqim den da ənta əd nalkiman-net.</s>
     </seg>
     <seg type="verse" id="b.JOH.6.4">
      <s id="b.JOH.6.4.1">As itagg' awen da amud wa n Akkay ihoz-du.</s>
     </seg>
     <seg type="verse" id="b.JOH.6.5">
      <s id="b.JOH.6.5.1">Iswad Ɣaysa ogga aytedan əknanen igət əzayan-t-idu, inna i Filibbus: «Məni du-za-nazzanzu tagəlla ətšan aytedan en kul?»</s>
     </seg>
     <seg type="verse" id="b.JOH.6.6">
      <s id="b.JOH.6.6.1">Əsəstan wa as t-iga Ɣaysa da issân arat was otas igi-net.</s>
      <s id="b.JOH.6.6.2">A ira ɣas ad issən awa das z-annu Filibbus.</s>
     </seg>
     <seg type="verse" id="b.JOH.6.7">
      <s id="b.JOH.6.7.1">Inna Filibbus i Ɣaysa: «kud du-nəzzənza tagəlla n əzrəf ən sanatat təmad n əzəl n əššəɣəl da wər dasan-za-tawəd wala arat ən tattay.»</s>
     </seg>
     <seg type="verse" id="b.JOH.6.8">
      <s id="b.JOH.6.8.1">Inn-as ənalkim-net iyyan wa igan Andrawəs wa n amadray ən Simɣon Butros:</s>
     </seg>
     <seg type="verse" id="b.JOH.6.9">
      <s id="b.JOH.6.9.1">«Illa arat ən barar da ilân səmmosat təgəlwen n əššəɣir d əššin kifitan, mišan ya ma za aknin y aytedan ogdânen d awa?»</s>
     </seg>
     <seg type="verse" id="b.JOH.6.10">
      <s id="b.JOH.6.10.1">Inna Ɣaysa: «Saɣɣamiwat aytedan kul.»</s>
      <s id="b.JOH.6.10.2">Təzzar əqqiman aytedan kul əhan-tan amadal ən səmmos gim n aləs.</s>
      <s id="b.JOH.6.10.3">Edag wen idnay yel.</s>
     </seg>
     <seg type="verse" id="b.JOH.6.11">
      <s id="b.JOH.6.11.1">Obaz-du Ɣaysa šigəlwen šin den.</s>
      <s id="b.JOH.6.11.2">As iɣrad igi ən godan i Məššina təzzar izun-tanat y aytedan kul win əqqimnen den.</s>
      <s id="b.JOH.6.11.3">Ikf-en ənta da awa əran daɣ kifitan.</s>
     </seg>
     <seg type="verse" id="b.JOH.6.12">
      <s id="b.JOH.6.12.1">As əyyəwanan aytedan inna Ɣaysa i nalkiman-net: «Šidəwat-du awa d-əglazan, fəl a daɣ-as wər ixšəd wala.»</s>
     </seg>
     <seg type="verse" id="b.JOH.6.13">
      <s id="b.JOH.6.13.1">Əɣradan-tan-du əkəmmi təzzar ədnayan maraw əzmaman d əššin daɣ karammutan ən səmmosat təgəlwen šinad n əššəɣir a da dəffər as daɣ-asnat əyyəwanan aytedan.</s>
     </seg>
     <seg type="verse" id="b.JOH.6.14">
      <s id="b.JOH.6.14.1">As ənayan aytedan win alɣalamat tas immozal Ɣaysa da, təzzar ad gannin: «Igmad aššak as aləs wa ənta a imosan ənnəbi wa du-z-asin əddənet!»</s>
     </seg>
     <seg type="verse" id="b.JOH.6.15">
      <s id="b.JOH.6.15.1">Issan Ɣaysa as aytedan win ad t-abəzan šəhhəšəlan-tu tišit n əmənokal, təzzar ilas-tan efel, ikk' edag iyyan daɣ ədɣaɣ en da, ɣas-net.</s>
     </seg>
     <seg type="verse" id="b.JOH.6.16">
      <s id="b.JOH.6.16.1">As təga takəst zagadayan nalkiman-net s agaraw,</s>
     </seg>
     <seg type="verse" id="b.JOH.6.17">
      <s id="b.JOH.6.17.1">əggazan taɣlalt təzzar əssəwalan agaraw y ad əɣrəsan əs Kafarnahum.</s>
      <s id="b.JOH.6.17.2">Ehad igâ, amaran Ɣaysa wər tan-in-ewed harwa da.</s>
     </seg>
     <seg type="verse" id="b.JOH.6.18">
      <s id="b.JOH.6.18.1">Igar-du adu issohen təzzar ad tanastaban aman n agaraw.</s>
     </seg>
     <seg type="verse" id="b.JOH.6.19">
      <s id="b.JOH.6.19.1">As əgan nalkiman ən Ɣaysa edag ən səmmos kilawtan madeɣ sədis n əšikəl, oggan Ɣaysa daɣ ihəz ijiwankat-du fəl aman izay-du taɣlalt ta han, təzzar təggaz-tan tasa.</s>
     </seg>
     <seg type="verse" id="b.JOH.6.20">
      <s id="b.JOH.6.20.1">Mišan inn-asan: «A kawan wər təggəz tasa, awa nakku!»</s>
     </seg>
     <seg type="verse" id="b.JOH.6.21">
      <s id="b.JOH.6.21.1">Gammayan d a t-id-əzzugəzan taɣlalt den da, wal' a ihogan tewad dər-san edag wa əkkan.</s>
     </seg>
     <seg type="verse" id="b.JOH.6.22">
      <s id="b.JOH.6.22.1">As əzəl wa hadan təgr-in tiddawat ta təwarat efay n agaraw wa wen sen as taɣlalt iyyadda ɣas a təllat den əndazəl, amaran əssanan as Ɣaysa wər inamaggaz taɣlalt ta əd nalkiman-net.</s>
      <s id="b.JOH.6.22.2">Əssanan ənta da as inalkiman-net ɣas-nasan as əglan.</s>
     </seg>
     <seg type="verse" id="b.JOH.6.23">
      <s id="b.JOH.6.23.1">Ənzaynat-du šiyyad a d-əfalnen aɣrəm wa n Tiberəyad.</s>
      <s id="b.JOH.6.23.2">Osanat-du dagma n adag wa daɣ tətša tiddawat tagəlla dəffər godan win iga Ɣaysa y Əməli.</s>
     </seg>
     <seg type="verse" id="b.JOH.6.24">
      <s id="b.JOH.6.24.1">As din-təgra tiddawat as Ɣaysa wər illa den ənta wala inalkiman-net, təggaz šiɣlalen šin den y ad təsəssəggəl Ɣaysa əs təɣrəmt ta n Kafarnahum.</s>
     </seg>
     <seg type="verse" id="b.JOH.6.25">
      <s id="b.JOH.6.25.1">Əgrawan-tu fəl afay n agaraw wa hadan təzzar ənnan-as: «Əmmay du-tose da, ya Əššix?»</s>
     </seg>
     <seg type="verse" id="b.JOH.6.26">
      <s id="b.JOH.6.26.1">Ig-asan Ɣaysa aljawab wa: «Əggəyye silakanaɣ-awan as wər di-təsəggədam ar fəl as tətšam tagəlla har daɣ-as təyyəwanam, wərgeɣ aššaddat n əgərri n almaɣna n alɣalamaten šin as əmmozala a fəl di-təlkamam.</s>
     </seg>
     <seg type="verse" id="b.JOH.6.27">
      <s id="b.JOH.6.27.1">Ayyat əššəɣəl daɣ agamay ən mensewan win ɣaššadnen, gammayat imensewan win tahaginen, hakkin təməddurt ta təɣlalat.</s>
      <s id="b.JOH.6.27.2">Imensewan win Ag Awedan dawan-tan-z-akfin fəlas ənta a issəwar Məššina di n Abba ejwal wa n taɣmar-net.</s>
     </seg>
     <seg type="verse" id="b.JOH.6.28">
      <s id="b.JOH.6.28.1">Əssəstanan-tu ənnan-as: «Məni za arat was ihor a tu-nagu fəl ad naknu əššəɣəlan win ira Məššina?»</s>
     </seg>
     <seg type="verse" id="b.JOH.6.29">
      <s id="b.JOH.6.29.1">Ijjəwwab-asan Ɣaysa inn-asan: «Əššəɣəl wa daɣ-wan ira Məššina, wər t-imos ar ad təzzəgzənam əs wa d-issəgla.»</s>
     </seg>
     <seg type="verse" id="b.JOH.6.30">
      <s id="b.JOH.6.30.1">Əlasan-tu əsəstan ənnan-as: «Ma təmos za alɣalamat tas dana-za-tammazala fəl a sər-ək nəzzəgzən?</s>
      <s id="b.JOH.6.30.2">Məni awa za taga?»</s>
     </seg>
     <seg type="verse" id="b.JOH.6.31">
      <s id="b.JOH.6.31.1">Imarawan-nanaɣ ətšan daɣ taneray amensay wa n Manna.</s>
      <s id="b.JOH.6.31.2">Arat da wa iktaban daɣ batu tədi: «Iššətš-en amensay wa d-ifalan ijənnawan.»</s>
     </seg>
     <seg type="verse" id="b.JOH.6.32">
      <s id="b.JOH.6.32.1">Təzzar ijjəwwab-asan Ɣaysa inn-asan: «Əggəyyeɣ silakanaɣ-awan as wərge Musa kawan-ikfan amensay wa d-ifalan ijənnawan.</s>
      <s id="b.JOH.6.32.2">Abba-nin ənta kawan ihakkin amensay wa d-ifalan ijənnawan, imos amensay wa n tidət.</s>
     </seg>
     <seg type="verse" id="b.JOH.6.33">
      <s id="b.JOH.6.33.1">«Fəlas amensay wa d-igmadan ijənnawan, ənta a d-ifalan Məššina, amaran ənta a ihakkin təməddurt y əddənet.»</s>
     </seg>
     <seg type="verse" id="b.JOH.6.34">
      <s id="b.JOH.6.34.1">Ənnan-as: «Əməli, hakk-ana amensay wədi faw.»</s>
     </seg>
     <seg type="verse" id="b.JOH.6.35">
      <s id="b.JOH.6.35.1">Inn-asan Ɣaysa: «Nak a imosan amensay wa ihakkin taməddurt ta təɣlalat.</s>
      <s id="b.JOH.6.35.2">Wa di-d-ikkan wər da-as ilkem ad t-iggaz gələk, amaran wa sər-i izzəgzanan wər daɣ-as ilkem ad t-iggaz fad.</s>
     </seg>
     <seg type="verse" id="b.JOH.6.36">
      <s id="b.JOH.6.36.1">Mišan əmalaɣ-awan arat wa: tənayam-i eges wər təzzəgzanam.</s>
     </seg>
     <seg type="verse" id="b.JOH.6.37">
      <s id="b.JOH.6.37.1">Awedan kul wa di-ikfa Abba a di-d-asu, wər ilkem ad əstaɣaɣ i di-d-ikkan;</s>
     </seg>
     <seg type="verse" id="b.JOH.6.38">
      <s id="b.JOH.6.38.1">fəlas əzəbbi a d-əgeɣ daɣ ijənnawan fəl ad ammazala s arat wa ira wa di-d-issəglan, wərgeɣ arat wa əre nak iman-in.</s>
     </seg>
     <seg type="verse" id="b.JOH.6.39">
      <s id="b.JOH.6.39.1">Ənta wa di-d-izammazalan wər ira ad ixrək waliyyan daɣ win di-ikfa, kalar a ira a tan-d-əssənkəra daɣ təmattant əzəl a ilkaman.</s>
     </seg>
     <seg type="verse" id="b.JOH.6.40">
      <s id="b.JOH.6.40.1">Awalla, ənta da tara n Abba-nin: Aytedan kul win di-ənaynen nak wa n Barar, əzzəgzanan sər-i, əntanay a z-əgrəwnen təməddurt ta təɣlalat, əssənkəraq-qan-du daɣ təmattant, əzəl a ilkaman.</s>
     </seg>
     <seg type="verse" id="b.JOH.6.41">
      <s id="b.JOH.6.41.1">Təzzar ad tigətəntinan Kəl-Əlyəhud əhan batu-net fəl as inna: «Nak a imosan amensay wa d-izzəbben daɣ jənnawan.»</s>
     </seg>
     <seg type="verse" id="b.JOH.6.42">
      <s id="b.JOH.6.42.1">Gannin: «Awak awen wərge Ɣaysa wa n ag Yusəf, nəkna təməzdəyt n abba-net d anna-net, məni əmmək was du-z-inkər əmərədda ad igannu ijənnawan daɣ d-izzəbbat?»</s>
     </seg>
     <seg type="verse" id="b.JOH.6.43">
      <s id="b.JOH.6.43.1">Ijjəwwab-asan Ɣaysa inn-asan: «Ayyiwat əgətəntən gar-ewan.</s>
     </seg>
     <seg type="verse" id="b.JOH.6.44">
      <s id="b.JOH.6.44.1">Wər t-illa i di-du-z-akkin ar s a t-id-ilway sər-i Abba wa di-d-issəglan.</s>
      <s id="b.JOH.6.44.2">Nak amaran əsənkər a t-idu-z-aga daɣ təmattant daɣ əzəl a ilkaman.</s>
     </seg>
     <seg type="verse" id="b.JOH.6.45">
      <s id="b.JOH.6.45.1">Ikətban n ənnəbitan ih-en as: "Ketnasan a tan-isassaɣru Məššina".</s>
      <s id="b.JOH.6.45.2">Awedan kul wa islan awa d-ifalan Abba, təzzar irda s awa isassaɣra wədi a di-d-akku.</s>
     </seg>
     <seg type="verse" id="b.JOH.6.46">
      <s id="b.JOH.6.46.1">Wər t-illa is kala ad inay Məššina di n Abba ar wa t-id-ifalan.</s>
      <s id="b.JOH.6.46.2">Wədi inay Abba.</s>
     </seg>
     <seg type="verse" id="b.JOH.6.47">
      <s id="b.JOH.6.47.1">«Əggəyyeɣ əsilakanaɣ-awan as i izzəgzanan ad igrəw təməddurt ta təɣlalat.</s>
     </seg>
     <seg type="verse" id="b.JOH.6.48">
      <s id="b.JOH.6.48.1">Nak a imosan amensay wa ihakkin təməddurt.</s>
     </seg>
     <seg type="verse" id="b.JOH.6.49">
      <s id="b.JOH.6.49.1">Imarawan-nawan ətšan Manna daɣ taneray mišan wər dasan-igdel awen təmattant.</s>
     </seg>
     <seg type="verse" id="b.JOH.6.50">
      <s id="b.JOH.6.50.1">As ig' awen amensay was ganna nak, ijənnawan a daɣ d-izzəbbat y as i t-itšan wər tu-z-iba.</s>
     </seg>
     <seg type="verse" id="b.JOH.6.51">
      <s id="b.JOH.6.51.1">Nak a imosan amensay wa d-izzebben daɣ jənnawan ihakku taməddurt.</s>
      <s id="b.JOH.6.51.2">Awedan kul wa itšan amensay wa, wədi ad iddər har faw.</s>
      <s id="b.JOH.6.51.3">Amaran isan-in a mosnen imensewan win z' akfa fəl ad təgrəw əddənet təməddurt.»</s>
     </seg>
     <seg type="verse" id="b.JOH.6.52">
      <s id="b.JOH.6.52.1">Ad tamastanan Kəl-Əlyəhud gar-essan gannan: «Manəmmək as dana-z-akfu awedan wa isan-net natš-en?»</s>
     </seg>
     <seg type="verse" id="b.JOH.6.53">
      <s id="b.JOH.6.53.1">Təzzar inn-asan Ɣaysa: «Awalla, əggəyyeɣ əsilakanaɣ-awan âs as wər tətšem isan ən Barar n Awedan, tašwin ənta da azni-net, wər dawan-tu-təlla təməddurt.</s>
     </seg>
     <seg type="verse" id="b.JOH.6.54">
      <s id="b.JOH.6.54.1">Awedan wa itšan isan-in išwa ənta da azni-nin, wədi igrâw təməddurt ta təɣlalat, amaran a t-id-əssənkəra daɣ təmattant ɣur əzəl a ilkaman.</s>
     </seg>
     <seg type="verse" id="b.JOH.6.55">
      <s id="b.JOH.6.55.1">Fəlas isan-in əmosan amensay wa n tidət, azni-nin da imos aman ən tassay win tidət.</s>
     </seg>
     <seg type="verse" id="b.JOH.6.56">
      <s id="b.JOH.6.56.1">Awedan wa itšan isan-in, išwa azni-nin, wədi irtay dər-i, nak deɣ əheɣ əwəl-net.</s>
     </seg>
     <seg type="verse" id="b.JOH.6.57">
      <s id="b.JOH.6.57.1">Əmmək was Abba wa di-d-issəglan ənta a ihakkin təməddurt, amaran ənta a di-issodaran, əmmək di daɣ as wa itšan isan-in a sər-i iddər.</s>
     </seg>
     <seg type="verse" id="b.JOH.6.58">
      <s id="b.JOH.6.58.1">Amensay wa ijənnawan daɣ d-izzəbbat.</s>
      <s id="b.JOH.6.58.2">Wər ola əd wa ətšan marawan-nawan fəlas wər dasan-igdel adi tamattant.</s>
      <s id="b.JOH.6.58.3">Awedan wa itšan amensay wa, wədi ad igrəw təməddurt təɣlâlat.»</s>
     </seg>
     <seg type="verse" id="b.JOH.6.59">
      <s id="b.JOH.6.59.1">Arat da da wa inna Ɣaysa assaɣa wa ad isassaɣra daɣ ahan n əlɣibada ən Kəl-Əlyəhud daɣ əɣrəm wa n Kafarnahum.</s>
     </seg>
     <seg type="verse" id="b.JOH.6.60">
      <s id="b.JOH.6.60.1">As əslan nalkiman-net aggotnen y əsəssəɣri wa itaggu da ənnan: «Batu ta ši labasat, izzəwat əzəgzan-net.</s>
      <s id="b.JOH.6.60.2">Ma ifragan əlqəbulat-net?»</s>
     </seg>
     <seg type="verse" id="b.JOH.6.61">
      <s id="b.JOH.6.61.1">Ɣaysa issan daɣ man-net as inalkiman-net gitantanan gar-essan daɣ talɣa ten, təzzar inn-asan: «Əngəm əzəgzan-nawan a tədas batu ta?»</s>
     </seg>
     <seg type="verse" id="b.JOH.6.62">
      <s id="b.JOH.6.62.1">Ma za tagim za as toggam Barar n Awedan itagazzay s adag wa iha əstizarat?</s>
     </seg>
     <seg type="verse" id="b.JOH.6.63">
      <s id="b.JOH.6.63.1">Infas wa Zəddigan a isiduran.</s>
      <s id="b.JOH.6.63.2">Awedan iman-net, wər imos wala.</s>
      <s id="b.JOH.6.63.3">Awalan win dawan-əgeɣ, hakkan Infas wa Zəddigan əd təməddurt.</s>
     </seg>
     <seg type="verse" id="b.JOH.6.64">
      <s id="b.JOH.6.64.1">Mišan əhan-kawan wiyyad wər nəzzəgzan.»</s>
      <s id="b.JOH.6.64.2">Ɣaysa harwa ɣur tizarat da issan win wər nəzzəgzan, issan ənta da wa tu-z-agin daɣ fassan.</s>
     </seg>
     <seg type="verse" id="b.JOH.6.65">
      <s id="b.JOH.6.65.1">Inn-asan tolas: «Adi da a fəl dawan-ənne: "Wər t-illa i ifragan a di-d-akku ar s ad t-ikfa Abba fərregat n adi.»</s>
     </seg>
     <seg type="verse" id="b.JOH.6.66">
      <s id="b.JOH.6.66.1">Den da dəffər-əs ifal a əggen daɣ nalkiman-net, əɣradan əd tidawt-net.</s>
     </seg>
     <seg type="verse" id="b.JOH.6.67">
      <s id="b.JOH.6.67.1">Təzzar inna Ɣaysa i nalkiman win maraw d əššin: «Meqqal kawanay da təram teklay?»</s>
     </seg>
     <seg type="verse" id="b.JOH.6.68">
      <s id="b.JOH.6.68.1">Ijjəwwab-as Simɣon Butros inn-as: «Əməli, ma imos wa za nakku?</s>
      <s id="b.JOH.6.68.2">Kay a itaggan awalan win əhakkanen təməddurt ta təɣlalat.</s>
     </seg>
     <seg type="verse" id="b.JOH.6.69">
      <s id="b.JOH.6.69.1">Nakkanay nəzzigzan sər-ək, nəssan as kay Əmizdag a d-ifalan Məššina.»</s>
     </seg>
     <seg type="verse" id="b.JOH.6.70">
      <s id="b.JOH.6.70.1">Inn-asan Ɣaysa: «Ak wərgeɣ əsənnəfrən a kawan-əge ketnawan, fəl maraw-ewwan d əššin?</s>
      <s id="b.JOH.6.70.2">As iga awen da iyyan daɣ-wan imos aššayatin.»</s>
     </seg>
     <seg type="verse" id="b.JOH.6.71">
      <s id="b.JOH.6.71.1">Batu ta Yahuza wa n ag Simɣon Isxarəyuti a fəl tat-iga Ɣaysa.</s>
      <s id="b.JOH.6.71.2">Fəlas Yahuza tu z-agin daɣ fassan da imos iyyan daɣ nalkiman a n maraw d əššin.</s>
     </seg>
    </div>
    <div type="chapter" id="b.JOH.7">
     <seg type="verse" id="b.JOH.7.2">
      <s id="b.JOH.7.2.1">As ig' awen ihoz-du əmud ən Kəl-Əlyəhud was itawannu wa n təkarbanen.</s>
     </seg>
     <seg type="verse" id="b.JOH.7.3">
      <s id="b.JOH.7.3.1">Ənnan-as mədrayan-net: «Əfəl da takka akal wa n Yahudəya fəl ad ənəyan nalkiman-nak əššəɣəlan win tətagga.</s>
     </seg>
     <seg type="verse" id="b.JOH.7.4">
      <s id="b.JOH.7.4.1">Awedan as ira fall-as tagu masnat wər išəqqəl daɣ əssir.</s>
      <s id="b.JOH.7.4.2">Dad zama as tətaggaɣ aratan ogdanen d awa, wədi agu təməwit ta fəl tan-z-inəy awedan kul.»</s>
     </seg>
     <seg type="verse" id="b.JOH.7.5">
      <s id="b.JOH.7.5.1">Ənta imədrayan ən Ɣaysa iman-nasan da wər sər-əs əzzəgzanan.</s>
     </seg>
     <seg type="verse" id="b.JOH.7.6">
      <s id="b.JOH.7.6.1">Inn-asan Ɣaysa: «Assaɣat ta-nin harwada wər du-tewed.</s>
      <s id="b.JOH.7.6.2">Kawanay amaran wər təzlayam assaɣaten.</s>
     </seg>
     <seg type="verse" id="b.JOH.7.7">
      <s id="b.JOH.7.7.1">Wər t-illa əddəlil fəl kawan-za-təgzər əddənet.</s>
      <s id="b.JOH.7.7.2">Nak amaran əddənet təgzar-i fəlas əmosa təgəyya y arak mazalan win daɣ-as tagginen.</s>
     </seg>
     <seg type="verse" id="b.JOH.7.8">
      <s id="b.JOH.7.8.1">Akkiwat amud wen kawanay.</s>
      <s id="b.JOH.7.8.2">Nak wər t-əkke fəlas assaɣat-in harwada wər du-tewed.»</s>
     </seg>
     <seg type="verse" id="b.JOH.7.9">
      <s id="b.JOH.7.9.1">As dasan-iɣrad tənna n aratan win, təzzar iqqim-du daɣ Galilaya.</s>
     </seg>
     <seg type="verse" id="b.JOH.7.10">
      <s id="b.JOH.7.10.1">Dər iga awen da ya as əkkan mədrayan-net amud, ikk-ay ənta da, eges iki wa zun as iga daɣ əssir, fəlas wər issəkna iman-net y aytedan.</s>
     </seg>
     <seg type="verse" id="b.JOH.7.11">
      <s id="b.JOH.7.11.1">Itaggu əmud den da sasaggalan-tu muzaran ən Kəl-Əlyəhud gannan: «Ma iga aləs a?»</s>
     </seg>
     <seg type="verse" id="b.JOH.7.12">
      <s id="b.JOH.7.12.1">As iga awen tənkâr təmazaq gər aytedan daɣ talɣa ən Ɣaysa.</s>
      <s id="b.JOH.7.12.2">Wiyyad za gannan: «Aləs di olâɣ.»</s>
      <s id="b.JOH.7.12.3">Wiyyad amaran gannan: «Kalar əsəxrək fadda a itaggu tamattay.»</s>
     </seg>
     <seg type="verse" id="b.JOH.7.13">
      <s id="b.JOH.7.13.1">Mišan wər t-illa awedan ihalan amagrad dat aytedan daɣ talɣa-net, fəl təksəda ən muzaran ən Kəl-Əlyəhud.</s>
     </seg>
     <seg type="verse" id="b.JOH.7.14">
      <s id="b.JOH.7.14.1">As isaggaraygaray əmud iggəzzay Ɣaysa s Ahan ən Məššina ad isasaɣru aytedan.</s>
     </seg>
     <seg type="verse" id="b.JOH.7.15">
      <s id="b.JOH.7.15.1">Arat wa iqqan iɣafawan ən Kəl-Əlyəhud wəllen har əqqiman gannin: «Məni esaway was issan awedan wa aratan win, ənta wər iɣra?»</s>
     </seg>
     <seg type="verse" id="b.JOH.7.16">
      <s id="b.JOH.7.16.1">Inn-asan Ɣaysa: «Əsəssəɣri-nin wərge nak a d-ifal, kalar wa di-d-izammazalan a d-ifal.</s>
     </seg>
     <seg type="verse" id="b.JOH.7.17">
      <s id="b.JOH.7.17.1">Awedan kul wa iran ad ammazal tara ən Məššina, wədi ad issən kud əsəssəɣri wa ənta a d-ifal wala deɣ nak t-id-iktan gər-i əd man-in.</s>
     </seg>
     <seg type="verse" id="b.JOH.7.18">
      <s id="b.JOH.7.18.1">Awedan wa iššewalan s esəm-net ənta ɣas, wədi iman-net as igammay ətəwəsəɣmar.</s>
      <s id="b.JOH.7.18.2">Mišan awedan wa išɣalan daɣ əsənnəfiləl ən tarna ən wa t-id-issəglan, wədi tidət a immal, wər daɣ-as t-illa a imosan lahan.</s>
     </seg>
     <seg type="verse" id="b.JOH.7.19">
      <s id="b.JOH.7.19.1">Musa wərgeɣ ikf-iwan əlqanun?</s>
      <s id="b.JOH.7.19.2">Eges əlqanun wa wər kawan-iha i das-ilkaman.</s>
      <s id="b.JOH.7.19.3">Mafel as təram a di-tanɣim?»</s>
     </seg>
     <seg type="verse" id="b.JOH.7.20">
      <s id="b.JOH.7.20.1">Tənn-as tamattay: «Kay aggəsuf a kay-izdaɣan.</s>
      <s id="b.JOH.7.20.2">Ma imos wa iran tenaɣay-nak?»</s>
     </seg>
     <seg type="verse" id="b.JOH.7.21">
      <s id="b.JOH.7.21.1">Inn-asan Ɣaysa: «Nak təlməɣjujat iyyadda ɣas a əmmozala, mišan əqqanan-as ɣafawan-nawan.</s>
     </seg>
     <seg type="verse" id="b.JOH.7.22">
      <s id="b.JOH.7.22.1">Musa omar-kawan s əsəmmənkəd ən bararan-nawan, (as ig' awen da imarawan-nana a t-id-əssəntanen, wərge Musa), amaran wər fall-awan imos lahan ad təsəmmənkədam barar daɣ əzəl wa n təsanfawt-nawan.</s>
     </seg>
     <seg type="verse" id="b.JOH.7.23">
      <s id="b.JOH.7.23.1">Ənəyat za, dad imos as itawasamankad barar daɣ əzəl ən təsanfawt fəl ləkkum y Əlqanun wa n Musa, mafel as kawan-iha alham-in fəlȧs əgeɣ y awedan əzuzəy ikmâlan daɣ əzəl ən təsanfawt?</s>
     </seg>
     <seg type="verse" id="b.JOH.7.24">
      <s id="b.JOH.7.24.1">Ayyiwat axakam n aratan s awa təhannayam daɣ azzahir.</s>
      <s id="b.JOH.7.24.2">Kalar xakkamat-tan əs təməwit təzilalaɣat.»</s>
     </seg>
     <seg type="verse" id="b.JOH.7.25">
      <s id="b.JOH.7.25.1">As t-oggan arat daɣ aytedan win Yerusalam ad gannin: «Aləs wen wərgeɣ ənta as əran muzaran-nana tenaɣay-net?</s>
     </seg>
     <seg type="verse" id="b.JOH.7.26">
      <s id="b.JOH.7.26.1">Amaran ənta da əmərədda iššewalan da dat awedan kul, wər t-illa i das-igannin wala!</s>
      <s id="b.JOH.7.26.2">Ak immikkan imuzaran-nanaɣ a sallakannen as ənta a imosan Əlməsix?</s>
     </seg>
     <seg type="verse" id="b.JOH.7.27">
      <s id="b.JOH.7.27.1">Mišan ya aləs wa nəssan akal wa d-ifal, as ig' awen Əlməsix assaɣa wa du-z-asu, wər t-illa awedan a z-issənan da du-z-ifəl.»</s>
     </seg>
     <seg type="verse" id="b.JOH.7.28">
      <s id="b.JOH.7.28.1">Ɣaysa harwa da isasaɣru daɣ Ahan ən Məššina, idkal əməsli-net wəllen inna: «Təzdayam-i təssanam sas d-əhe!</s>
      <s id="b.JOH.7.28.2">As ig' awen da wər d-ose gər-i əd man-in: mišan wa di-d-issəglan tidət a imos amaran wər tu-təzdayam.</s>
     </seg>
     <seg type="verse" id="b.JOH.7.29">
      <s id="b.JOH.7.29.1">Nak əzdayaq-qu, fəlas ənta sər-wan d-əfala, amaran ənta di-d-izammazalan.»</s>
     </seg>
     <seg type="verse" id="b.JOH.7.30">
      <s id="b.JOH.7.30.1">Təzzar əgmayan d abbaz-net mišan wər tan-iha i t-idasan, fəlas alwaq-net a du-wər-newed harwada.</s>
     </seg>
     <seg type="verse" id="b.JOH.7.31">
      <s id="b.JOH.7.31.1">As ig'awen da ya izzigzan sər-əs a aggen daɣ tiddawat ten, gannin: «Tordam as kud d-osa Əlməsix ifrag igi n alɣalamaten ogarnen šin iga aləs wa?»</s>
     </seg>
     <seg type="verse" id="b.JOH.7.32">
      <s id="b.JOH.7.32.1">Arat wa simətəktikan aytedan daɣ tiddawat ta, əslan-tu Farisaytan.</s>
      <s id="b.JOH.7.32.2">Ənkaran limaman win zawwarnen, əd Farisaytan əssəglan-du imagazan n Ahan ən Məššina y ad abəzan Ɣaysa.</s>
     </seg>
     <seg type="verse" id="b.JOH.7.33">
      <s id="b.JOH.7.33.1">Inn-asan Ɣaysa: «Nak harwa da əddewa dər-wan har arat ən tamert, dəffər adi ad akka wa di-d-izammazalan.</s>
     </seg>
     <seg type="verse" id="b.JOH.7.34">
      <s id="b.JOH.7.34.1">A di-təsasaggalam mišan wər di-za-təgrəwam fəlas edag wa z'akka wər təfregam iki-net.»</s>
     </seg>
     <seg type="verse" id="b.JOH.7.35">
      <s id="b.JOH.7.35.1">Ad tinəməsəstinan Kəl-Əlyəhud, gannin: «Ma imos adag wa z'akku daq-qu wər za nəgrəw?</s>
      <s id="b.JOH.7.35.2">Meqqal Kəl-Əlyəhud win wazawaznen daɣ kallan win tama a z-akku iggəz-tan amaran ad isasaɣru aytedan win wər nəmos Kəl-Əlyəhud?</s>
     </seg>
     <seg type="verse" id="b.JOH.7.36">
      <s id="b.JOH.7.36.1">Ma imos almaɣna ən batu ta iga da, as inna: "A di-təsasaggalam mišan wər di-za-təgrəwam, fəlas wər təfregam iki n adag wa əhe"?»</s>
     </seg>
     <seg type="verse" id="b.JOH.7.37">
      <s id="b.JOH.7.37.1">As d-ewad əzəl wa ilkaman, s ənta a imosan əzəl wa zəwwaran daɣ əmud, ibdad Ɣaysa dat tiddawat iqqərra s əməsli idkâlan inna: «Awedan kul wa iffudan akkiwet-i-du ad ašəw.</s>
     </seg>
     <seg type="verse" id="b.JOH.7.38">
      <s id="b.JOH.7.38.1">Awedan kul wa sər-i izzəgzanan "ad əngəyan gərwan n aman win sidurnen daɣ əwəl-net", s əmmək wa imal Akatab.»</s>
     </seg>
     <seg type="verse" id="b.JOH.7.39">
      <s id="b.JOH.7.39.1">Infas wa Zəddigan fəl imməgrad Ɣaysa den, s ənta a z'əgrəwan aytedan win sər-əs əzzəgzannen.</s>
      <s id="b.JOH.7.39.2">Azzaman en Infas wa Zəddigan wər itawagraw fəlas Ɣaysa harwada wər igrew adkul.</s>
     </seg>
     <seg type="verse" id="b.JOH.7.40">
      <s id="b.JOH.7.40.1">Edes n aytedan ən tiddawat ten, as əslan i batuten šin iga Ɣaysa da ənnan: «Illikan as aləs wa ənta a imosan Ənnəbi wa ittəmalan!»</s>
     </seg>
     <seg type="verse" id="b.JOH.7.41">
      <s id="b.JOH.7.41.1">Ənnan wəyyad: «Əlməsix awa!»</s>
      <s id="b.JOH.7.41.2">Ənnan-asan wəyyad: «Manəmmək as du-z-igməd Əlməsix Galilaya?</s>
     </seg>
     <seg type="verse" id="b.JOH.7.42">
      <s id="b.JOH.7.42.1">Akatab wərgeɣ a inna: "Əzzurrəyya ən Dawəd, əd təɣrəmt ən Betlexem s ənta as kala daɣ-as iɣsar Dawəd, a du-z-igməd Əlməsix".»</s>
     </seg>
     <seg type="verse" id="b.JOH.7.43">
      <s id="b.JOH.7.43.1">Əmmək wen daɣ as təzun tiddawat daɣ talɣa ən Ɣaysa.</s>
     </seg>
     <seg type="verse" id="b.JOH.7.44">
      <s id="b.JOH.7.44.1">Wiyyad daɣ-san əran abbaz-net, mišan wər tan-iha is t-idas əfus-net.</s>
     </seg>
     <seg type="verse" id="b.JOH.7.45">
      <s id="b.JOH.7.45.1">Təzzar əglan magazan n Ahan ən Məššina əqqalan ilimaman win zawwarnen, əd Farisaytan.</s>
      <s id="b.JOH.7.45.2">Osan-in ɣas ənnan-asan: «Mafel wər t-idu-tewayam?»</s>
     </seg>
     <seg type="verse" id="b.JOH.7.46">
      <s id="b.JOH.7.46.1">Ənnan-asan magazan: «Wər kala itawanay awedan igan awal olan əd wa iga aləs en.»</s>
     </seg>
     <seg type="verse" id="b.JOH.7.47">
      <s id="b.JOH.7.47.1">Ənnan-asan Farisaytan: «Daɣ adi kawanay da toyyam iman-nawan tətawasaxrakam?</s>
     </seg>
     <seg type="verse" id="b.JOH.7.48">
      <s id="b.JOH.7.48.1">Əssənat ill-ay i sər-əs izzigzanan daɣ-na?</s>
     </seg>
     <seg type="verse" id="b.JOH.7.49">
      <s id="b.JOH.7.49.1">Wər sər-əs izzəgzan ar tiddawat n aljahilan wər nəssen wala daɣ Attawrit, as ketnasan təwar-tan tulɣant.»</s>
     </seg>
     <seg type="verse" id="b.JOH.7.50">
      <s id="b.JOH.7.50.1">Issəstan-tan Nikodemos imosan iyyan daɣ Farisaytan s ənta din-osan Ɣaysa dat awen, inn-asan:</s>
     </seg>
     <seg type="verse" id="b.JOH.7.51">
      <s id="b.JOH.7.51.1">«Əššəriɣa-nana wər t-iha ad itəwəxkəm awedan iket wər iššewal, itəwəssən awa daɣ iššokal.»</s>
     </seg>
     <seg type="verse" id="b.JOH.7.52">
      <s id="b.JOH.7.52.1">Ənnan-as: «Galilaya kay təlat kay da?</s>
      <s id="b.JOH.7.52.2">Aɣru Ikataban ad tənəya kay iman-nak as wər t-illa ənnəbi du-z-igmədan Galilaya.»</s>
     </seg>
     <seg type="verse" id="b.JOH.7.53">
      <s id="b.JOH.7.53.1">Dəffər awen iffəzzat əmənəy, ikk'awedan kul ehan-net.</s>
     </seg>
    </div>
    <div type="chapter" id="b.JOH.8">
     <seg type="verse" id="b.JOH.8.2">
      <s id="b.JOH.8.2.1">As affaw aɣóra iqqal Ehan ən Məššina təzzar təhoz-t-in tiddawat ketnet.</s>
      <s id="b.JOH.8.2.2">Iqqim a tan-isasaɣru.</s>
     </seg>
     <seg type="verse" id="b.JOH.8.3">
      <s id="b.JOH.8.3.1">Iššewal den da as d-osan musanan n Əttawrit əd Farisaytan ewayan tantut a d-əɣdaran tətaggu əzzəna.</s>
      <s id="b.JOH.8.3.2">Əssəbdadan-tat dat awedan kul,</s>
     </seg>
     <seg type="verse" id="b.JOH.8.4">
      <s id="b.JOH.8.4.1">ənnan i Ɣaysa: «Ya əššix-nana, tantut a əzzəna a təga, amaran tətiwaɣayyan tətagg-ay.</s>
     </seg>
     <seg type="verse" id="b.JOH.8.5">
      <s id="b.JOH.8.5.1">Daɣ Əttawrit za a inna Musa: "tantut ən zun ta, ilzam a tat-əggaran aytedan əs təhun har tat-iba".</s>
      <s id="b.JOH.8.5.2">Amaran kay ma tənne?»</s>
     </seg>
     <seg type="verse" id="b.JOH.8.6">
      <s id="b.JOH.8.6.1">Arat wa imos təmərkest das-əgan fəl ad t-əssəwəran lahan.</s>
      <s id="b.JOH.8.6.2">Edag an a dasan-ajjawwab Ɣaysa, inaz ad ikattab s adad-net fəl aṃadal.</s>
     </seg>
     <seg type="verse" id="b.JOH.8.7">
      <s id="b.JOH.8.7.1">Əqqiman ədgazan daɣ əsəstan-net, as ihog ibdad-du inn-asan: «Inkəret-du daɣ-wan was kala wər iga abakkad, izaret əs təməgirt-net.»</s>
     </seg>
     <seg type="verse" id="b.JOH.8.8">
      <s id="b.JOH.8.8.1">Ilas enez ad ikattab s adad-net fəl aṃadal.</s>
     </seg>
     <seg type="verse" id="b.JOH.8.9">
      <s id="b.JOH.8.9.1">As əslan i batu ta, təzzar mazazaran əglan, azzaran-asan win waššarnen.</s>
      <s id="b.JOH.8.9.2">Iqqim-du Ɣaysa ɣas-net ənta əd təntut ta nad, təbdâd dat-əs harwa da.</s>
     </seg>
     <seg type="verse" id="b.JOH.8.10">
      <s id="b.JOH.8.10.1">Təzzar ibdad-du inn-as: «Tantut, ma əgan za?</s>
      <s id="b.JOH.8.10.2">Wər tan-iha i kam-iwwiddaban?»</s>
     </seg>
     <seg type="verse" id="b.JOH.8.11">
      <s id="b.JOH.8.11.1">Tənn-as: «Waliyyan daɣ-san, Əməli-nin».</s>
      <s id="b.JOH.8.11.2">Inn-as Ɣaysa: «Nak da za wər kam-z-awaddaba.</s>
      <s id="b.JOH.8.11.3">Aglu təjəwənke, mišan ad wər tələsaɣ igi ən bakkadan.»</s>
     </seg>
     <seg type="verse" id="b.JOH.8.12">
      <s id="b.JOH.8.12.1">Ilas Ɣaysa awal i tiddawat inna: «Nak a imosan ənnur n əddənet.</s>
      <s id="b.JOH.8.12.2">Daɣ adi wa di-ilkaman ad igrəw ənnur wa isiduran amaran wər das-ilkem ad ijiwankat daɣ šiyyay.</s>
     </seg>
     <seg type="verse" id="b.JOH.8.13">
      <s id="b.JOH.8.13.1">Ənnan-as Farisaytan: «Təgəyya ən man-nak a təmosa, arat wa təgannaɣ əddi irkam wəllen.»</s>
     </seg>
     <seg type="verse" id="b.JOH.8.14">
      <s id="b.JOH.8.14.1">Inn-asan Ɣaysa: «Kud imos as təgəyya ən man-in a mosa da təgəyya-nin təmos tidət fəlas əssana sas d-əheɣ, əd sas ədaga.</s>
      <s id="b.JOH.8.14.2">Mišan kawanay wər təssenam sas d-əhe, wala sas ədaga.</s>
     </seg>
     <seg type="verse" id="b.JOH.8.15">
      <s id="b.JOH.8.15.1">Kawanay azzahir as təšarraɣam aytedan, nak amaran wər šərrəɣa waliyyan.</s>
     </seg>
     <seg type="verse" id="b.JOH.8.16">
      <s id="b.JOH.8.16.1">As ig'awen da as fall-i d-osa adi, ad šarraɣa, amaran əššəriɣa-nin issohat, fəlas iddew dər-i Abba wa di-d-issəglan.</s>
     </seg>
     <seg type="verse" id="b.JOH.8.17">
      <s id="b.JOH.8.17.1">Əlqanun-nawan iktab daɣ-as âs təgəyya n əššin meddan a təmosat tidət.</s>
     </seg>
     <seg type="verse" id="b.JOH.8.18">
      <s id="b.JOH.8.18.1">Nak za təgəyya iyyadda a mosaɣ i man-in, təgəyya-nin ta n sanatat amaran Abba s ənta di-d-issəglan a tat-imosan.»</s>
     </seg>
     <seg type="verse" id="b.JOH.8.19">
      <s id="b.JOH.8.19.1">Təzzar ənnan-as: «Mənid illa Abba-nak?»</s>
      <s id="b.JOH.8.19.2">Inn-asan Ɣaysa: «Wərmad di-təzdayam za wər təzdayam Abba-nin.</s>
      <s id="b.JOH.8.19.3">Ənnar di-təzdayam təzdəyam Abba-nin əntada.»</s>
     </seg>
     <seg type="verse" id="b.JOH.8.20">
      <s id="b.JOH.8.20.1">Batuten šin itagg-enat Ɣaysa assaɣa wa daɣ isasaɣru daɣ Ahan ən Məššina ɣur adag wa daɣ tiddawan ərrəzəɣan.</s>
      <s id="b.JOH.8.20.2">Mišan wər t-illa i igmayan d a t-abəz fəlas alwaq-net a du-wər-newed harwada.</s>
     </seg>
     <seg type="verse" id="b.JOH.8.21">
      <s id="b.JOH.8.21.1">Ilas Ɣaysa inn-asan: «Teklay a z-aga, amaran a di-təsəssəggəlam, mišan a kawan-iba daɣ tišit ən nasbakkadan.</s>
      <s id="b.JOH.8.21.2">Wər təfregam a di-in-təlkəmam s adag wa əkke.»</s>
     </seg>
     <seg type="verse" id="b.JOH.8.22">
      <s id="b.JOH.8.22.1">Ad tinəmənnin arat daɣ Kəl-Əlyəhud gar-essan: «Meqqal iman-net a z-anɣu, fəlas a inna wər nəfreg a das-nəlkəm s adag wa ikka.»</s>
     </seg>
     <seg type="verse" id="b.JOH.8.23">
      <s id="b.JOH.8.23.1">Inn-asan Ɣaysa: «Kawanay aytedan n ares a təmosam, nak in afalla.</s>
      <s id="b.JOH.8.23.2">Kawanay kəl əddənet a da a təmosam, nak wər di-təla əddənet a.</s>
     </seg>
     <seg type="verse" id="b.JOH.8.24">
      <s id="b.JOH.8.24.1">A di da fəl dawan-ənne a kawan-iba daɣ tišit ən nasbakkadan.</s>
      <s id="b.JOH.8.24.2">As wər təzzəgzanam as əmosa "Wa Illan da", əlasaɣ-awan emel n as a kawan-iba daɣ igi ən bakkadan.»</s>
     </seg>
     <seg type="verse" id="b.JOH.8.25">
      <s id="b.JOH.8.25.1">«Ma təmosaɣ?» ənnan-as.</s>
      <s id="b.JOH.8.25.2">Inn-asan Ɣaysa: «Awa dawan-əmmala ɣur tizarat har harwa a mosa.»</s>
     </seg>
     <seg type="verse" id="b.JOH.8.26">
      <s id="b.JOH.8.26.1">Əllan-tu aratan aggotnen as əfragaɣ a tan-anna daɣ talɣa-nawan, əllan-awan-tu attadiban aggotnen.</s>
      <s id="b.JOH.8.26.2">Mišan wa di-d-issəglan Məššis ən tidət a imos, amaran arat wa di-d-inna, a əmmala y əddənet.»</s>
     </seg>
     <seg type="verse" id="b.JOH.8.27">
      <s id="b.JOH.8.27.1">Wər əgren as Abba fəl dasan-imməgrad.</s>
     </seg>
     <seg type="verse" id="b.JOH.8.28">
      <s id="b.JOH.8.28.1">Təzzar inn-asan Ɣaysa: «As təgam iman n Ag Awedan s əsəhhuki wa das-za-tagim fəl təgəttawt, ad təssənam as nak əmosa "Wa Illan da".</s>
      <s id="b.JOH.8.28.2">Ad təssənam as wər t-illa a tagga gər-i əd man-in, arat wa di-isassaɣra Abba ɣas a ganna.</s>
     </seg>
     <seg type="verse" id="b.JOH.8.29">
      <s id="b.JOH.8.29.1">Wa di-d-izammazalan iddew dər-i.</s>
      <s id="b.JOH.8.29.2">Wər di-oyya ɣas-in fəlas faw da arat wa das-igrazan ɣas a tagga.»</s>
     </seg>
     <seg type="verse" id="b.JOH.8.30">
      <s id="b.JOH.8.30.1">Amazay wa daɣ inna Ɣaysa arat wa, əzzəgzanan sər-əs aytedan aggotnen.</s>
     </seg>
     <seg type="verse" id="b.JOH.8.31">
      <s id="b.JOH.8.31.1">Təzzar inna Ɣaysa i Kəl-Əlyəhud win sər-əs əzzəgzanen: «As təbbərdagam y awa kawan-sassaɣra, əddi təmosam inalkiman-in win tidət,</s>
     </seg>
     <seg type="verse" id="b.JOH.8.32">
      <s id="b.JOH.8.32.1">təssənam tidət, tidət amaran ənta kawan-za-təsəlləllet.»</s>
     </seg>
     <seg type="verse" id="b.JOH.8.33">
      <s id="b.JOH.8.33.1">Ənnan-as: «Nakkanay ya əzzurrəyya n ənnəbi Ibrahim a nəmos, wər kala daɣ əddənet ad nəqqal eklan ən waliyyan, mafel as təganna: "Ad tallallem"?»</s>
     </seg>
     <seg type="verse" id="b.JOH.8.34">
      <s id="b.JOH.8.34.1">Inn-asan Ɣaysa: «Əggəyeɣ əsilakanaɣ-awan as awedan kul wa itaggin ibakkadan, wədi akli ən bakkadan a imos.</s>
     </seg>
     <seg type="verse" id="b.JOH.8.35">
      <s id="b.JOH.8.35.1">Ənta akli wər das-t-illa adag ən faw daɣ aɣaywan, mišan Barar wa eraw aɣaywan wədi edag-net ill-ay har faw.</s>
     </seg>
     <seg type="verse" id="b.JOH.8.36">
      <s id="b.JOH.8.36.1">Daɣ adi as kawan-isaddarfat Barar, wədi ad tallallem əs tidət.</s>
     </seg>
     <seg type="verse" id="b.JOH.8.37">
      <s id="b.JOH.8.37.1">Əssanaɣ as əzzurrəyya n Ibrahim a təmosam, mišan təgammayam d ad tagim iman-in fəlas awal-in wər ides iwallan-nawan.</s>
     </seg>
     <seg type="verse" id="b.JOH.8.38">
      <s id="b.JOH.8.38.1">Nak arat wa ənaya ɣur Abba-nin a əmmala, amaran kawanay tətaggim awa as təslam ɣur abba-nawan Iblis.»</s>
     </seg>
     <seg type="verse" id="b.JOH.8.39">
      <s id="b.JOH.8.39.1">Ənnan-as: «Abba-nana ya Ibrahim a t-imosan.»</s>
      <s id="b.JOH.8.39.2">Inn-asan Ɣaysa: «Ənnar tidət âs təmosam bararan n Ibrahim ad tətaggim imazalan win iga Ibrahim.</s>
     </seg>
     <seg type="verse" id="b.JOH.8.40">
      <s id="b.JOH.8.40.1">Kawanay amaran əmərədda təgammayam əd tanaɣay-nin, nak imosan awedan dawan-immalan tidət s əmmək was di-tat-d-inna Məššina.</s>
      <s id="b.JOH.8.40.2">Arat wədi wər t-iga Ibrahim.</s>
     </seg>
     <seg type="verse" id="b.JOH.8.41">
      <s id="b.JOH.8.41.1">Imazalan win iga abba-nawan a tətaggam.»</s>
      <s id="b.JOH.8.41.2">Ənnan-as: «Nakkanay wər nəmos iniba; wər nəla ar abba iyyanda a t-imosan Məššina.»</s>
     </seg>
     <seg type="verse" id="b.JOH.8.42">
      <s id="b.JOH.8.42.1">Inn-asan Ɣaysa: «Ənnar Məššina a imosan Abba-nawan tarim-i, fəlas Məššina a d-əgmada, ənta a d-əfala, wərge gər-i əd man-in as d-ose, kalar ənta di-d-izammazalan.</s>
     </seg>
     <seg type="verse" id="b.JOH.8.43">
      <s id="b.JOH.8.43.1">Mafel wər təgrem təmajəq-in?</s>
      <s id="b.JOH.8.43.2">Wər dawan-igdel əgərri-net ar as wər təfregam əsəsəm y awal-in.</s>
     </seg>
     <seg type="verse" id="b.JOH.8.44">
      <s id="b.JOH.8.44.1">Wər təlem daɣ abbatan ar Aššaytan, amaran təram ad tassandim deranan n abba-nawan.</s>
      <s id="b.JOH.8.44.2">Harwa ɣur ənətti ad iqqal əljani, amaran wər ibded daɣ tidət, fəlas wər təha tidət əwəl-net.</s>
      <s id="b.JOH.8.44.3">Igi ən bahu a imosan əttəbiɣat-net fəlas anasbahu a imos n abba ən bahu.</s>
     </seg>
     <seg type="verse" id="b.JOH.8.45">
      <s id="b.JOH.8.45.1">Mišan nak tidət as tamagrada.</s>
      <s id="b.JOH.8.45.2">Adi da fəl di-wər-təzzəgzanam.</s>
     </seg>
     <seg type="verse" id="b.JOH.8.46">
      <s id="b.JOH.8.46.1">Ma daɣ-wan imos wa z-isattaddin as əgeɣ ibakkadan?</s>
      <s id="b.JOH.8.46.2">Kud tidət a əmmala mafel wər di-təzzəgzanam?</s>
     </seg>
     <seg type="verse" id="b.JOH.8.47">
      <s id="b.JOH.8.47.1">Awedan imosan arat daɣ tamattay ən Məššina, əsəsəm a itaggu y awal ən Məššina.</s>
      <s id="b.JOH.8.47.2">Kawanay amaran wər təsəsimam, fəlas wər təmosam tamattay ən Məššina.»</s>
     </seg>
     <seg type="verse" id="b.JOH.8.48">
      <s id="b.JOH.8.48.1">Təzzar ənnan Kəl-Əlyəhud i Ɣaysa: «Wərgeɣ kala nənna kay iyyan daɣ Kəl Samarəya a təmosaɣ amaran izdaq-qay aggəsuf?»</s>
     </seg>
     <seg type="verse" id="b.JOH.8.49">
      <s id="b.JOH.8.49.1">Inn-asan Ɣaysa: «Wər di-izdeɣ aggəsuf, Abba-nin ɣas a əssəɣmara, kawanay amaran wər di-təssəɣmaram.</s>
     </seg>
     <seg type="verse" id="b.JOH.8.50">
      <s id="b.JOH.8.50.1">Wər gəmməya adkul i man-in.</s>
      <s id="b.JOH.8.50.2">Ill-ay wa di-igammayan adkul, amaran ənta a ixakkaman.</s>
     </seg>
     <seg type="verse" id="b.JOH.8.51">
      <s id="b.JOH.8.51.1">Əggəyyeɣ əsilakanaɣ-awan as awedan wa ittafan awal-in, wər ilkem ad inay təmattant.»</s>
     </seg>
     <seg type="verse" id="b.JOH.8.52">
      <s id="b.JOH.8.52.1">Ənnan-as arat daɣ Kəl-Əlyəhud: «Əmərədda ad nəkkas aššak as izdaq-qay aggəsuf!</s>
      <s id="b.JOH.8.52.2">Ibrahim da aba-tu ənta harkid ənnəbitan kul, kay amaran təganna: "Awedan kul wa ittafan awal-in wər ilkem ad t-aba."</s>
     </seg>
     <seg type="verse" id="b.JOH.8.53">
      <s id="b.JOH.8.53.1">Abba-nanaɣ Ibrahim da aba-tu: tordeɣ as togaraq-qu almaqam?</s>
      <s id="b.JOH.8.53.2">Ənnəbitan da aba-tan.</s>
      <s id="b.JOH.8.53.3">Kay ma təxsabaɣ iman-nak?»</s>
     </seg>
     <seg type="verse" id="b.JOH.8.54">
      <s id="b.JOH.8.54.1">Inn-asan Ɣaysa: «As imos as iman-in fəl sanamala, wədi wər əleɣ adkul waliyyan.</s>
      <s id="b.JOH.8.54.2">Abba-nin a di-ihakkan adkul, ənta as təgannim: "Imos Əməli-nana",</s>
     </seg>
     <seg type="verse" id="b.JOH.8.55">
      <s id="b.JOH.8.55.1">amaran wər tu-təzdayam, mišan nak əzdayaq-qu.</s>
      <s id="b.JOH.8.55.2">As ənne wər t-əzdaya, wədi ad əqqəlaɣ anasbahu ən šilat-nawan.</s>
      <s id="b.JOH.8.55.3">Kalar əzdayaq-qu, amaran əttafaɣ awal-net.</s>
     </seg>
     <seg type="verse" id="b.JOH.8.56">
      <s id="b.JOH.8.56.1">Abba-nawan Ibrahim imâl-tu əd tədəwit fəl as das-igmad aššak as ad inəy assa-nin, amaran inay-tu, ikna təfalawist y awen.»</s>
     </seg>
     <seg type="verse" id="b.JOH.8.57">
      <s id="b.JOH.8.57.1">Ənnan-as Kəl-Əlyəhud: «Kay wər teweda wala səmmosat təmərwen n awatay eges tənne tənayaɣ Ibrahim?»</s>
     </seg>
     <seg type="verse" id="b.JOH.8.58">
      <s id="b.JOH.8.58.1">Inn-asan: «Əggəyye silakanaɣ-awan as dat təhut n Ibrahim da nak əmosa "Wa Illan da".»</s>
     </seg>
     <seg type="verse" id="b.JOH.8.59">
      <s id="b.JOH.8.59.1">Təzzar ad takammen šihun y a das-agin zabaw, mišan ya ilɣas-asan, igmad afarag n Ahan ən Məššina.</s>
     </seg>
    </div>
    <div type="chapter" id="b.JOH.9">
     <seg type="verse" id="b.JOH.9.2">
      <s id="b.JOH.9.2.1">Əssəstanan-tu nalkiman-net ənnan-as: «Əššix, mafel ihəw-d' aləs a imos əmədderɣəl?</s>
      <s id="b.JOH.9.2.2">Ak əddəlil n abakkad-net, meɣ ak abakkad ən marwan-net?»</s>
     </seg>
     <seg type="verse" id="b.JOH.9.3">
      <s id="b.JOH.9.3.1">Inn-asan Ɣaysa: «Wərmad iddirɣal fəl əddəlil n abakkad-net, wala deɣ abakkad ən marwan-net.</s>
      <s id="b.JOH.9.3.2">Wər iddərɣal ar y a fall-as tətəwənəy tarna ən Məššina.</s>
     </seg>
     <seg type="verse" id="b.JOH.9.4">
      <s id="b.JOH.9.4.1">Iwar-anaɣ ad naknu əššəɣəlan ən wa di-d-issəglan iket di ad ig'azal, fəlas ehad izay-du, amaran wər t-illa i daɣ-as ifragan əššəɣəl.</s>
     </seg>
     <seg type="verse" id="b.JOH.9.5">
      <s id="b.JOH.9.5.1">Iket əheɣ əddənet əmosaɣ ənnur n əddənet.»</s>
     </seg>
     <seg type="verse" id="b.JOH.9.6">
      <s id="b.JOH.9.6.1">As iga batu ta, issotaf daɣ amadal, ig' arat ən talaq əs təsutaf-net, issəlal-tat i šittawen n əmədderɣəl,</s>
     </seg>
     <seg type="verse" id="b.JOH.9.7">
      <s id="b.JOH.9.7.1">inn-as: «Aglu širəd udəm-nak daɣ təɣazart ta n Siloxam (esəm wa almaɣna-net anammazal.)</s>
      <s id="b.JOH.9.7.2">Igla əmədderɣəl iššorad udəm-net, as d-iqqal da ihannay.</s>
     </seg>
     <seg type="verse" id="b.JOH.9.8">
      <s id="b.JOH.9.8.1">Ad gannin naragan-net, d aytedan win t-ənaynen imos əmansay dat awen: «Ak awa wərgeɣ əmədderɣəl was faw iqqim itansay?»</s>
     </seg>
     <seg type="verse" id="b.JOH.9.9">
      <s id="b.JOH.9.9.1">Wiyyad gannin: «Ənta daɣ awen.», wiyyad ənta da gannin: «Kala, tulat ɣas dər-əs iga.»</s>
      <s id="b.JOH.9.9.2">Ənta amaran igannu: «Nak daɣ awa.»</s>
     </seg>
     <seg type="verse" id="b.JOH.9.10">
      <s id="b.JOH.9.10.1">A tu-sastanan gannan-as: «Məni esaway was təgrawaɣ asawad-nak?»</s>
     </seg>
     <seg type="verse" id="b.JOH.9.11">
      <s id="b.JOH.9.11.1">Inn-asan: «Aləs as gannin Ɣaysa, a igan arat ən talaq, təzzar issəlal-tat i šittawen-in, inn-i ad aglaɣ əšširədaɣ udəm-in daɣ təɣazart ta n Siloxam.</s>
      <s id="b.JOH.9.11.2">Əgleɣ əššoradaq-qu ɣas, əgrawaɣ asawad-in.»</s>
     </seg>
     <seg type="verse" id="b.JOH.9.12">
      <s id="b.JOH.9.12.1">Ənnan-as: «Ma iga za aləs wədi?»</s>
      <s id="b.JOH.9.12.2">Inn-asan: «Wər əssena».</s>
     </seg>
     <seg type="verse" id="b.JOH.9.13">
      <s id="b.JOH.9.13.1">Əlwayan aytedan win aləs was kala ad imos əmədderɣəl, har dər-əs osan Farisaytan.</s>
     </seg>
     <seg type="verse" id="b.JOH.9.14">
      <s id="b.JOH.9.14.1">Ənta əzəl ən təsanfawt ən Kəl-Əlyəhud a daɣ iga Ɣaysa talaq, issəswad əmədderɣəl wen.</s>
     </seg>
     <seg type="verse" id="b.JOH.9.15">
      <s id="b.JOH.9.15.1">A tu-sastanan Farisaytan əntanay da d asaway was igraw asawad-net.</s>
      <s id="b.JOH.9.15.2">Inn-asan aləs wa: «Arat ən talaq a iga fəl šittawen-in, əššoradaɣ udəm-in, amaran əmərədda əhannaya.»</s>
     </seg>
     <seg type="verse" id="b.JOH.9.16">
      <s id="b.JOH.9.16.1">Ad gannin arat daɣ Farisaytan: «Aləs wa igan arat wa, wər d-ifel Məššina fəlas wər isassahat əzəl ən təsanfawt-nana.»</s>
      <s id="b.JOH.9.16.2">Ənnan wiyyad: «Alɣalamaten šin, manəmmək as tanat-z-ag' awedan imosan anasbakkad?»</s>
      <s id="b.JOH.9.16.3">Təzzar əmməzrayan daɣ talɣa ten.</s>
     </seg>
     <seg type="verse" id="b.JOH.9.17">
      <s id="b.JOH.9.17.1">Təzzar əlasan əsəstan n aləs was kala ad iddərɣal ənnan-as: «Kay a innan izzozay-kay aləs daɣ taddarɣalt, əməl-anaɣ aw'as tordeɣ as imos-tu.»</s>
      <s id="b.JOH.9.17.2">Inn-asan: «Ənnəbi a imos.»</s>
     </seg>
     <seg type="verse" id="b.JOH.9.18">
      <s id="b.JOH.9.18.1">Əglan Farisaytan wər əzzəgzanan as aləs wa kala ad iddərɣal har du-sassaɣran imarwan-net.</s>
     </seg>
     <seg type="verse" id="b.JOH.9.19">
      <s id="b.JOH.9.19.1">Ənnan-asan: «Ənta da da barar-nawan was tənnam as d-ihəw da iddirɣal?</s>
      <s id="b.JOH.9.19.2">Məni təməwit tas igraw asawad-net əmərədda?»</s>
     </seg>
     <seg type="verse" id="b.JOH.9.20">
      <s id="b.JOH.9.20.1">Ənnan-asan marwan n aləs: «Nəssan as barar-nanaɣ a imos, nəssan əntada as as d-ihəw da iddirɣal,</s>
     </seg>
     <seg type="verse" id="b.JOH.9.21">
      <s id="b.JOH.9.21.1">mišan wərmad nəssan təməwit tas igraw asawad-net, za wala deɣ awedan wa t-issəswadan.</s>
      <s id="b.JOH.9.21.2">Səstənat-tu iman-net, fəlas aləs waššaran a imos ifragan ad ammagrad daɣ talɣa ta tu-təqqalat.»</s>
     </seg>
     <seg type="verse" id="b.JOH.9.22">
      <s id="b.JOH.9.22.1">Batu ta wər tat-əgen marwan-net ar fəl təksəda ən muzaran ən Kəl-Əlyəhud fəlas tənna a gan awedan kul wa iggəyyen as Ɣaysa a imosan Əlməsix, wədi ad t-əkkəsan daɣ tiddawat ən təməzgədda ən Kəl-Əlyəhud.</s>
     </seg>
     <seg type="verse" id="b.JOH.9.23">
      <s id="b.JOH.9.23.1">Awen da fəl ənnan marwan-net: «Tušaray-net təšišawad-tu dawan ammagrad daɣ talɣa ta tu-təqqalat, səstənat-tu.»</s>
     </seg>
     <seg type="verse" id="b.JOH.9.24">
      <s id="b.JOH.9.24.1">Əlasan-du Farisaytan teɣaray n aləs was kala ad imos əmədderɣəl ənnan-as: «Iksad Məššina təməla tidət.</s>
      <s id="b.JOH.9.24.2">Nakkanay nəssan as aləs di anasbakkad.»</s>
     </seg>
     <seg type="verse" id="b.JOH.9.25">
      <s id="b.JOH.9.25.1">Inn-asan aləs wa: «Nak wər əssena kud anasbakkad a imos wala.</s>
      <s id="b.JOH.9.25.2">Arat iyyanda ɣas daɣ əssana: as kala ad əmosaɣ əmədderɣəl, əmərədda amaran əhannaya.»</s>
     </seg>
     <seg type="verse" id="b.JOH.9.26">
      <s id="b.JOH.9.26.1">Dəffər awen ənnan-as: «Ma imos arat wa dak-iga?</s>
      <s id="b.JOH.9.26.2">Məni esaway was kay issəswad?»</s>
     </seg>
     <seg type="verse" id="b.JOH.9.27">
      <s id="b.JOH.9.27.1">Inn-asan: «Arat wədi ya əmalaɣ-awan-tu mišan wər di-təssəsamam.</s>
      <s id="b.JOH.9.27.2">Mafel as təram a dawan-t-ələsaɣ emel?</s>
      <s id="b.JOH.9.27.3">Meqqal ak kawanay da a təram ad təqqəlam inalkiman-net ketnawan?»</s>
     </seg>
     <seg type="verse" id="b.JOH.9.28">
      <s id="b.JOH.9.28.1">Ərbadan-tu ənnan-as: «Kay a imosan ənalkim-net, nakkanay inalkiman ən Musa a nəmos.</s>
     </seg>
     <seg type="verse" id="b.JOH.9.29">
      <s id="b.JOH.9.29.1">Musa nəssan as iššewal-as Məššina, amaran aləs wədi wər nəssen sas d-iha fadda.»</s>
     </seg>
     <seg type="verse" id="b.JOH.9.30">
      <s id="b.JOH.9.30.1">Inn-asan: «Aləs wa wər təssenam wala sas d-iha mišan izzozay-i daɣ taddarɣalt!</s>
      <s id="b.JOH.9.30.2">Arat ya wa ənta a isammaklalan wəllen!»</s>
     </seg>
     <seg type="verse" id="b.JOH.9.31">
      <s id="b.JOH.9.31.1">Təssanam as Məššina wər iqəbbəl šiwatriwen ən nasbakkadan.</s>
      <s id="b.JOH.9.31.2">As das-ibbərdag awedan, itamazal tara-net, əddi ad iqqabbal šiwatriwen-net.</s>
     </seg>
     <seg type="verse" id="b.JOH.9.32">
      <s id="b.JOH.9.32.1">Wər kala ad itawasla awedan issiswadan i d-ihəwan əd taddarɣalt.</s>
     </seg>
     <seg type="verse" id="b.JOH.9.33">
      <s id="b.JOH.9.33.1">Ənnar imos as aləs di wər d-ifel Məššina, wər z' ifrəg igi ən wala.»</s>
     </seg>
     <seg type="verse" id="b.JOH.9.34">
      <s id="b.JOH.9.34.1">Haraššen-tu ənnan-as: «Ko!</s>
      <s id="b.JOH.9.34.2">Adis kay was as du-təhuwa da təmosa təbəluləq n abakkad, kay a iran a dana-takfaɣ alfaydaten?»</s>
      <s id="b.JOH.9.34.3">Təzzar əstaɣan-tu daɣ adag wen.</s>
     </seg>
     <seg type="verse" id="b.JOH.9.35">
      <s id="b.JOH.9.35.1">As isla Ɣaysa əmazal wa igan da, təzzar iswad y aləs wen har t-igraw inn-as: «Kay ak təzzigzana s Ag Awedan?»</s>
     </seg>
     <seg type="verse" id="b.JOH.9.36">
      <s id="b.JOH.9.36.1">Inn' aləs i Ɣaysa: «Əməl-i a wa imos, Əməli-nin, fəlas areɣ a sər-əs əzzəgzəna.»</s>
     </seg>
     <seg type="verse" id="b.JOH.9.37">
      <s id="b.JOH.9.37.1">Inn-as Ɣaysa: «Tənayaq-qu, amaran ənta dada dak-imməgradan da.»</s>
     </seg>
     <seg type="verse" id="b.JOH.9.38">
      <s id="b.JOH.9.38.1">Inn-as aləs: «Ayew, Əməli-nin, əzzigzanaɣ.»</s>
      <s id="b.JOH.9.38.2">Təzzar issəjad-as.</s>
     </seg>
     <seg type="verse" id="b.JOH.9.39">
      <s id="b.JOH.9.39.1">Amaran inna Ɣaysa: «Nak assa a d-əgeɣ əddənet fəl ad agu əššəriɣa, y ad əswədan win wər nəhənnəy, addarɣalan win hannaynen.»</s>
     </seg>
     <seg type="verse" id="b.JOH.9.40">
      <s id="b.JOH.9.40.1">Əslan arat daɣ Farisaytan win dər iddew y awa inna da ənnan-as: «Daɣ adi nakkanay da iməddərɣal a nəmos?»</s>
     </seg>
     <seg type="verse" id="b.JOH.9.41">
      <s id="b.JOH.9.41.1">Inn-asan Ɣaysa: «Ənnar təmosam iməddərɣal wər za tilem lahan, mišan dad imos as təgannim: "Nakkanay nəhannay", wədi kawanay təllam-tu əd lahan.»</s>
     </seg>
    </div>
    <div type="chapter" id="b.JOH.10">
     <seg type="verse" id="b.JOH.10.2">
      <s id="b.JOH.10.2.1">Amaran wa d-iggazan s əmi n afarag, wədi ənta a imosan amadan n ayfəd.</s>
     </seg>
     <seg type="verse" id="b.JOH.10.3">
      <s id="b.JOH.10.3.1">Ənaɣlif n afarag a z' aləman imi, əssəsəmnat ayfəd y əməsli n amadan, ad iɣarru šin-net s esmawan-nasnat isardaq-qanat afarag.</s>
     </seg>
     <seg type="verse" id="b.JOH.10.4">
      <s id="b.JOH.10.4.1">As d-iɣrad ikus ən šin-net, a dasnat-izar, təzzar əlkəmnat-as, fəlas əzdaynat əməsli-net.</s>
     </seg>
     <seg type="verse" id="b.JOH.10.5">
      <s id="b.JOH.10.5.1">As ig'awen awedan wa dasnat-imosan ənaftaɣ, wər das-z-əlkəmnat, ewef fadda tu-z-aginat fəlas wər əzdaynat əməsli-net.»</s>
     </seg>
     <seg type="verse" id="b.JOH.10.6">
      <s id="b.JOH.10.6.1">Əlmital wa da dasan-iga Ɣaysa, mišan wər əgren almaɣna n awa daɣ imməgrad da.</s>
     </seg>
     <seg type="verse" id="b.JOH.10.7">
      <s id="b.JOH.10.7.1">Ilas Ɣaysa inn-asan: «Əggəyyeɣ əsilakanaɣ-awan as nak a imosan imi w'as raddaɣnat ayfəd.</s>
     </seg>
     <seg type="verse" id="b.JOH.10.8">
      <s id="b.JOH.10.8.1">Win dat-i d-osanen kul ibaydagan ən jujab ən zənga a mosan amaran wər dasan-əssəsamnat ayfəd.</s>
     </seg>
     <seg type="verse" id="b.JOH.10.9">
      <s id="b.JOH.10.9.1">Nak a imosan imi.</s>
      <s id="b.JOH.10.9.2">Wa sər-i d-iggazan ad afsu.</s>
      <s id="b.JOH.10.9.3">Ifrag ad itaggaz iraddaɣ, igrəw əntada imensewan-net.</s>
     </seg>
     <seg type="verse" id="b.JOH.10.10">
      <s id="b.JOH.10.10.1">Abaydag wər d-itisu ar fəl šikra, d igi ən man d əhluk.</s>
      <s id="b.JOH.10.10.2">Nak amaran ose-du fəl ad əgrəwan aytedan təməddurt, əgrəwan-tat da za əs təməwit wər nəla əddukad.</s>
     </seg>
     <seg type="verse" id="b.JOH.10.11">
      <s id="b.JOH.10.11.1">Nak a imosan amadan wa olaɣan.</s>
      <s id="b.JOH.10.11.2">Amadan wa olaɣan iman-net a isamalkaw fəl ayfəd-net.</s>
     </seg>
     <seg type="verse" id="b.JOH.10.12">
      <s id="b.JOH.10.12.1">Mišan awedan was ətəwəɣfar a iga fəl ad idən ayfəd, wər tanat-ila, wədi as ogga əridal izay-tanat-du, ad addaggag ayy-enat-in, təzzar abəz daɣ-asnat əridal awa ira, izəwwəziwəz-tanat.</s>
     </seg>
     <seg type="verse" id="b.JOH.10.13">
      <s id="b.JOH.10.13.1">Arat wa itagg-ay aləs wa fəlas ətəwəɣfar a iga y əššəɣəl wa, wər izlay a əganat ayfəd.</s>
     </seg>
     <seg type="verse" id="b.JOH.10.14">
      <s id="b.JOH.10.14.1">Nak a imosan amadan wa olaɣan.</s>
      <s id="b.JOH.10.14.2">Əzdayaɣ ayfəd-in, ayfəd-in deɣ əzdaynat-i,</s>
     </seg>
     <seg type="verse" id="b.JOH.10.15">
      <s id="b.JOH.10.15.1">zun əmmək was di-izday Abba-nin, d əmmək was t-əzdaya nak da.</s>
      <s id="b.JOH.10.15.2">Iman-in simalkawaq-qan fəl ayfəd-in.</s>
     </seg>
     <seg type="verse" id="b.JOH.10.16">
      <s id="b.JOH.10.16.1">Əleɣ ayfəd šiyyad əntada wər nəha afarag wa.</s>
      <s id="b.JOH.10.16.2">Əntanatay da kundaba azzaraɣ-asnat.</s>
      <s id="b.JOH.10.16.3">Ad aslinat y əməsli-nin, əqqəlnat əsəgən iyyanda ilan amadan iyyanda.</s>
     </seg>
     <seg type="verse" id="b.JOH.10.17">
      <s id="b.JOH.10.17.1">Abba ir-i fəlas iman-in a sammalkawa fəl a tan-ələsaɣ agaraw.</s>
     </seg>
     <seg type="verse" id="b.JOH.10.18">
      <s id="b.JOH.10.18.1">Wər t-illa i daɣ-i z'abəzan iman, kalar iman-in a sammalkawaɣ əs təradawt-in.</s>
      <s id="b.JOH.10.18.2">Əleɣ fərregat n əsəmməlkəw-nasan, əleɣ da fərregat n agaraw-nasan tolas.</s>
      <s id="b.JOH.10.18.3">Ənta da daɣ arat was di-omar Abba-nin s igi-net.»</s>
     </seg>
     <seg type="verse" id="b.JOH.10.19">
      <s id="b.JOH.10.19.1">Ilas ades ən Kəl-Əlyəhud əməzrəy daɣ talɣa n aratan win igannu da.</s>
     </seg>
     <seg type="verse" id="b.JOH.10.20">
      <s id="b.JOH.10.20.1">A daɣ-san aggen gannin: «Aləs wa aggəsuf a t-izdaɣan!</s>
      <s id="b.JOH.10.20.2">Awa əmeskel!</s>
      <s id="b.JOH.10.20.3">Mafel təssisamam-as?»</s>
     </seg>
     <seg type="verse" id="b.JOH.10.21">
      <s id="b.JOH.10.21.1">Wiyyad gannin: «Awedan izdaɣ aggəsuf wər itəggu awal olan d awa.</s>
      <s id="b.JOH.10.21.2">Tordam as ill-ay aggəsuf ifragan əsəswəd ən məddərɣal?»</s>
     </seg>
     <seg type="verse" id="b.JOH.10.22">
      <s id="b.JOH.10.22.1">Azzaman en tagrəst, ewad-du əmud ən saktan n ətəwəzəzdag n Ahan ən Məššina daɣ Yerusalam.</s>
     </seg>
     <seg type="verse" id="b.JOH.10.23">
      <s id="b.JOH.10.23.1">Itijəwənkit Ɣaysa daɣ Ahan ən Məššina daɣ tarrayt təfalat as itawannu «ta n Suliman.»</s>
     </seg>
     <seg type="verse" id="b.JOH.10.24">
      <s id="b.JOH.10.24.1">Ɣilayɣalayan-tu Kəl-Əlyəhud win əllanen den gannin-as: «Kay ak har əmmay wər dana-tore daɣ aɣaf?</s>
      <s id="b.JOH.10.24.2">Kud kay Əlməsix a təmosa, təzəluləɣa-du tannaɣ-anaq-qu.»</s>
     </seg>
     <seg type="verse" id="b.JOH.10.25">
      <s id="b.JOH.10.25.1">Inn-asan Ɣaysa: «Ənneɣ-awan-tu, mišan wər di-təzzəgzanam.</s>
      <s id="b.JOH.10.25.2">Imazalan win əge s esəm n Abba-nin, əggəyyen-i.</s>
     </seg>
     <seg type="verse" id="b.JOH.10.26">
      <s id="b.JOH.10.26.1">Mišan wər di-təzzəgzanam fəlas wər tətabaqqem daɣ ayfəd-in.</s>
     </seg>
     <seg type="verse" id="b.JOH.10.27">
      <s id="b.JOH.10.27.1">Ayfəd-in əsallinat y əməsli-nin, əzdayaq-qanat, amaran əlkamnat-i.</s>
     </seg>
     <seg type="verse" id="b.JOH.10.28">
      <s id="b.JOH.10.28.1">Əkfeq-qanat təməddurt təɣlalat, wər ilkem ad oxsaynat, amaran wər t-illa i tanat-z-irkəban daɣ əfus-in.</s>
     </seg>
     <seg type="verse" id="b.JOH.10.29">
      <s id="b.JOH.10.29.1">Abba-nin wa di-tanat-ikfan, ogar i t-illan kul təzzəwərt.</s>
      <s id="b.JOH.10.29.2">Amaran wər t-illa i tanat-z-irkəban daɣ əfus n Abba.</s>
     </seg>
     <seg type="verse" id="b.JOH.10.30">
      <s id="b.JOH.10.30.1">Nak d Abba arat iyyanda a nəmos.»</s>
     </seg>
     <seg type="verse" id="b.JOH.10.31">
      <s id="b.JOH.10.31.1">Əlasan-du sər-əs adakal ən təhun y ad t-anɣin.</s>
     </seg>
     <seg type="verse" id="b.JOH.10.32">
      <s id="b.JOH.10.32.1">Ilas Ɣaysa inn-asan: «Əssiknaq-qawan imazalan aggotnen olaɣnen a d-əfalnen Abba.</s>
      <s id="b.JOH.10.32.2">Məni daɣ-san wa fəl taram a di-tanɣim?»</s>
     </seg>
     <seg type="verse" id="b.JOH.10.33">
      <s id="b.JOH.10.33.1">Ənnan-as: «Nakkanay wər nəra tenaɣay-nak fəl as təgeɣ əmazal olaɣan, kalar əmadraw wa təgeɣ əddi a fəl kay za nanɣu.</s>
      <s id="b.JOH.10.33.2">Kay wər təmosaɣ ar aggadəm amaran tareɣ ad tagaɣ iman-nak Məššina.»</s>
     </seg>
     <seg type="verse" id="b.JOH.10.34">
      <s id="b.JOH.10.34.1">Inn-asan Ɣaysa: «Ak əlqanun-nawan wərgeɣ iktâb daɣ-as as inna Məššina: "kawanay təmosam məššinatan"?</s>
     </seg>
     <seg type="verse" id="b.JOH.10.35">
      <s id="b.JOH.10.35.1">Wər nəfreg a din-nəgər arat wa ihan Ikətban.</s>
      <s id="b.JOH.10.35.2">Esəm wa n məššinatan, iɣra sər-əs Məššina aytedan win təkka batu ta iga da.</s>
     </seg>
     <seg type="verse" id="b.JOH.10.36">
      <s id="b.JOH.10.36.1">Nak Məššina di-isannafranan izammazal-i-du s əddənet.</s>
      <s id="b.JOH.10.36.2">Manəmmək daɣ adi as za tannim taggaɣ əmadraw fəl as ənne: "Əmosa Barar ən Məššina"?</s>
     </seg>
     <seg type="verse" id="b.JOH.10.37">
      <s id="b.JOH.10.37.1">As imos as wər təggaɣ imazalan win as di-d-issəgla Abba-nin y a tan-aga, a di-wər-təzzəgzənam.</s>
     </seg>
     <seg type="verse" id="b.JOH.10.38">
      <s id="b.JOH.10.38.1">Mišan dad imos as taggaq-qan, wədi kud sər-i wər təzzəgzanam da, zəgzənat kuddeɣ əs mazalan win tagga, fəl ad təssənam, tassantim əntada əgərri n as Abba irtay dər-i, nak deɣ ərtaya d Abba.»</s>
     </seg>
     <seg type="verse" id="b.JOH.10.39">
      <s id="b.JOH.10.39.1">Əlasan agamay d abbaz-net, mišan ya igmad-tan.</s>
     </seg>
     <seg type="verse" id="b.JOH.10.40">
      <s id="b.JOH.10.40.1">Ilas Ɣaysa iki ən təgadamayt ta hadat ən Yordan, daɣ adag wa daɣ issənta Yaxya əsəlməɣ n aytedan daɣ aman, təzzar iqqim den da.</s>
     </seg>
     <seg type="verse" id="b.JOH.10.41">
      <s id="b.JOH.10.41.1">Osan-t-in aytedan aggotnen, gannin: «Yaxya wər iga alɣalamat waliyyat, mišan aratan kul win danaɣ-inna s aləs wa, əmosan tidət.»</s>
     </seg>
     <seg type="verse" id="b.JOH.10.42">
      <s id="b.JOH.10.42.1">Den daɣ ad əzzəgzanan aytedan aggotnen əs Ɣaysa.</s>
     </seg>
    </div>
    <div type="chapter" id="b.JOH.11">
     <seg type="verse" id="b.JOH.11.2">
      <s id="b.JOH.11.2.1">Maryama ənt'a təzwayat alwardi y Əməli Ɣaysa, təzzar təmas-as idaran-net əs jəkkad-net.</s>
      <s id="b.JOH.11.2.2">Amaran amadray-net Lazarəs a irinan den.</s>
     </seg>
     <seg type="verse" id="b.JOH.11.3">
      <s id="b.JOH.11.3.1">Sassawaynat təmədrayen-net əmazal i Ɣaysa as: «Əməli, əməri-nak irin.»</s>
     </seg>
     <seg type="verse" id="b.JOH.11.4">
      <s id="b.JOH.11.4.1">Assaɣa wad isla Ɣaysa i salan win den, inna: «Təsəlkamt ən təwərna ten, wər təmos təmattant ən Lazarəs, arat a təmos a z' assaknin atkul ən Məššina, isənnəfiləl-du əntada atkul wa ila Barar ən Məššina.»</s>
     </seg>
     <seg type="verse" id="b.JOH.11.5">
      <s id="b.JOH.11.5.1">Ənta Ɣaysa ira Marta wəllen, ənta əd təmadrayt-net, əd Lazarəs.</s>
     </seg>
     <seg type="verse" id="b.JOH.11.6">
      <s id="b.JOH.11.6.1">Isla as irin, mišan iga dəffər awen əššin adan wər igmed edag wa iha.</s>
     </seg>
     <seg type="verse" id="b.JOH.11.7">
      <s id="b.JOH.11.7.1">Dəffər adi inna i nalkiman-net: «Əndawat ad nəqqəl Yahudəya.»</s>
     </seg>
     <seg type="verse" id="b.JOH.11.8">
      <s id="b.JOH.11.8.1">Ənnan-as nalkiman-net: «Əššix-nana, imuzaran-nana wərge edes-nasan səket dada da gammayan əd tanaɣay-nak, kay amaran tareɣ tewaɣlay n akal wen?»</s>
     </seg>
     <seg type="verse" id="b.JOH.11.9">
      <s id="b.JOH.11.9.1">Inn-asan Ɣaysa: «Əzəl wərgeɣ maraw alwaqan d əššin a imos?</s>
      <s id="b.JOH.11.9.2">As ijiwankat awedan daɣ azal, wər z' itinəbətutəw, fəlas ihannay ənnur n əddənet.</s>
     </seg>
     <seg type="verse" id="b.JOH.11.10">
      <s id="b.JOH.11.10.1">Mišan as ijawankat awedan daɣ ahad, ad itinəbətutəw, fəlas wər t-iha ənnur.»</s>
     </seg>
     <seg type="verse" id="b.JOH.11.11">
      <s id="b.JOH.11.11.1">Dəffər as iga batu ta inna tolas: «Əmidi-nana Lazarəs insâ, ad aglaɣ a t-id-əssənkəra.»</s>
     </seg>
     <seg type="verse" id="b.JOH.11.12">
      <s id="b.JOH.11.12.1">Ənnan-as nalkiman-net: «Əməli, dad zamas insâ, wədi əngəm ad izzəy.»</s>
     </seg>
     <seg type="verse" id="b.JOH.11.13">
      <s id="b.JOH.11.13.1">Ənta Ɣaysa təmattant ən Lazarəs fəl dasan-imməgrad den, mišan əntanay a ɣilan etəs wa n alɣadat as igannu.</s>
     </seg>
     <seg type="verse" id="b.JOH.11.14">
      <s id="b.JOH.11.14.1">Təzzar izalalaɣ-du inn-asan: «Lazarəs aba-tu.</s>
     </seg>
     <seg type="verse" id="b.JOH.11.15">
      <s id="b.JOH.11.15.1">Amaran isidawat-i as wər əlle sen daɣ alwaq wədi, fəlas arat wa ənta sər-wan du-z-awəyan a sər-i təzzəgzənam.</s>
      <s id="b.JOH.11.15.2">Mišan əmərədda əndawatanaq-qu.»</s>
     </seg>
     <seg type="verse" id="b.JOH.11.16">
      <s id="b.JOH.11.16.1">Inkar Tuma was gannin Eknay, inna i nalkiman win hadatnen: «Əndawat nakkanay da danaɣ-iba nəddew dər-əs.»</s>
     </seg>
     <seg type="verse" id="b.JOH.11.17">
      <s id="b.JOH.11.17.1">As din-osa Ɣaysa ittəmal-as as Lazarəs iga əkkoz adan daɣ əzəkka.</s>
     </seg>
     <seg type="verse" id="b.JOH.11.18">
      <s id="b.JOH.11.18.1">Betanəy toray-du karad kilawtan əs Yerusalam,</s>
     </seg>
     <seg type="verse" id="b.JOH.11.19">
      <s id="b.JOH.11.19.1">osan-in Kəl-Əlyəhud aggotnen Marta əd Maryama fəl a dasnat-in-šəwwəškənan daɣ adag n amadray-nasnat.</s>
     </seg>
     <seg type="verse" id="b.JOH.11.20">
      <s id="b.JOH.11.20.1">As təsla Marta as Ɣaysa ihoz-du aɣrəm, təssəlkad-as.</s>
      <s id="b.JOH.11.20.2">Maryama ənta təqqim-du daɣ aɣaywan.</s>
     </seg>
     <seg type="verse" id="b.JOH.11.21">
      <s id="b.JOH.11.21.1">Tənna Marta i Ɣaysa: «Əməli, ənnar təlle da, wər z' iba amadray-nin.</s>
     </seg>
     <seg type="verse" id="b.JOH.11.22">
      <s id="b.JOH.11.22.1">Mišan əmərədda da əssanaɣ as arat kul wa təgmaya daɣ Məššina a dak-k-agu.»</s>
     </seg>
     <seg type="verse" id="b.JOH.11.23">
      <s id="b.JOH.11.23.1">Inn-as Ɣaysa: «Amadray-nam a d-inkər daɣ təmattant.»</s>
     </seg>
     <seg type="verse" id="b.JOH.11.24">
      <s id="b.JOH.11.24.1">Tənn-as Marta: «Əssanaɣ as amadray-nin a d-inkər ɣur tanakra n aytedan əzəl a ilkaman.»</s>
     </seg>
     <seg type="verse" id="b.JOH.11.25">
      <s id="b.JOH.11.25.1">Inn-as Ɣaysa: «Nak a imosan wa d-isankaran daɣ təmattant, əmosa təməddurt.</s>
      <s id="b.JOH.11.25.2">Awedan wa sər-i izzəgzanan, wədi kud t-aba da a d-iddər.</s>
     </seg>
     <seg type="verse" id="b.JOH.11.26">
      <s id="b.JOH.11.26.1">Amaran awedan kul wa iddaran izzigzan sər-i, wədi wər ilkem ad t-aba.</s>
      <s id="b.JOH.11.26.2">Təzzigzanaɣ arat wədi?»</s>
     </seg>
     <seg type="verse" id="b.JOH.11.27">
      <s id="b.JOH.11.27.1">«Awalla» tənn-as, «Əməli, əzzigzanaɣ as kay a imosan Əlməsix, təmosa Barar ən Məššina, barar was əmalan kətban as a d-as' əddənet.»</s>
     </seg>
     <seg type="verse" id="b.JOH.11.28">
      <s id="b.JOH.11.28.1">As təga Marta batu ta, təkka təmadrayt-net Maryama, təwat-tat s ahal tənn-as: «Əššix illa-da, isastan dər-əm.»</s>
     </seg>
     <seg type="verse" id="b.JOH.11.29">
      <s id="b.JOH.11.29.1">As təgraw Maryama isalan win, təggad-du, təssəlkad i Ɣaysa.</s>
     </seg>
     <seg type="verse" id="b.JOH.11.30">
      <s id="b.JOH.11.30.1">As itagg'awen harwa da wər d-iggez aɣrəm, wər igmed edag wa daq-q-in-tosa Marta.</s>
     </seg>
     <seg type="verse" id="b.JOH.11.31">
      <s id="b.JOH.11.31.1">Kəl-Əlyəhud win əhanen ehan wen əllan ɣur Maryama gammayan d əsəsməd-net, oggan-tat as du-təggad tarmad təqqab, təzzar əlkaman-as əɣilan əzəkka a təkka y a fall-as təhallu.</s>
     </seg>
     <seg type="verse" id="b.JOH.11.32">
      <s id="b.JOH.11.32.1">As din-tosa Maryama edag wa iha Ɣaysa togg-ay, təzzar təfataqqat ɣur daran-net, tənn-as: «Əməli, ənnar təlle da, wər z-iba amadray-nin.»</s>
     </seg>
     <seg type="verse" id="b.JOH.11.33">
      <s id="b.JOH.11.33.1">As tat-inay Ɣaysa təhallu, inay Kəl-Əlyəhud win dər-əs d-əddewnen əntanay da əhallin, təzzar ikna tərəmmeq, əɣšadan man-net.</s>
     </seg>
     <seg type="verse" id="b.JOH.11.34">
      <s id="b.JOH.11.34.1">Inn-asan: «Məni tu-təgam?»</s>
      <s id="b.JOH.11.34.2">«Əməli» ənnan-as, «Ayaw ənəy.»</s>
     </seg>
     <seg type="verse" id="b.JOH.11.35">
      <s id="b.JOH.11.35.1">Ad ihallu Ɣaysa.</s>
     </seg>
     <seg type="verse" id="b.JOH.11.36">
      <s id="b.JOH.11.36.1">Ənnan aytedan: «Ənawat awa dər togda tara ta iga y aləs-wa.»</s>
     </seg>
     <seg type="verse" id="b.JOH.11.37">
      <s id="b.JOH.11.37.1">Mišan ənnan wiyyad daɣ-san: «Aləs wa issəswadan əmədderɣəl, wərgeɣ ifrâg a ad igdəl i Lazarəs təmattant?»</s>
     </seg>
     <seg type="verse" id="b.JOH.11.38">
      <s id="b.JOH.11.38.1">Ikna Ɣaysa tərəmmeq tolas, təzzar ikk' əzəkka.</s>
      <s id="b.JOH.11.38.2">Awa əzəkka imosan əzzənəf n akazam, amaran tədbaq-qu təhunt zəwwərat.</s>
     </seg>
     <seg type="verse" id="b.JOH.11.39">
      <s id="b.JOH.11.39.1">Inna Ɣaysa: «Əkkəsat-du təhunt!»</s>
      <s id="b.JOH.11.39.2">Tənn-as Marta ta n tamadrayt n aləs w' aba: «Əməli, aləs di əmərədda il'adu, fəlas əzəl-net wa n əkkoz awa d anabal.»</s>
     </seg>
     <seg type="verse" id="b.JOH.11.40">
      <s id="b.JOH.11.40.1">Inn-as Ɣaysa: «Wərgeɣ ənneɣ-am as təzzəgzana ad tənəyaɣ tarna ən Məššina?»</s>
     </seg>
     <seg type="verse" id="b.JOH.11.41">
      <s id="b.JOH.11.41.1">Təzzar tətawakkas-du təhunt.</s>
      <s id="b.JOH.11.41.2">Iswad Ɣaysa daɣ jənnawan inna: «Abba, əggodayaɣ-ak as di-təqbala təwatray-nin.</s>
     </seg>
     <seg type="verse" id="b.JOH.11.42">
      <s id="b.JOH.11.42.1">Nak iman-in əssanaɣ as faw da təqqabbala šiwatriwen-in.</s>
      <s id="b.JOH.11.42.2">Mišan əššewalaɣ fəl əddəlil ən tiddawat ta di-təɣalayɣalayat da, fəl ad əzzəgzənan as kay a di-d-izammazalan.»</s>
     </seg>
     <seg type="verse" id="b.JOH.11.43">
      <s id="b.JOH.11.43.1">Dəffər as iga batu ta, idkal əməsli-net inna: «Lazarəs, əgməd-du!»</s>
     </seg>
     <seg type="verse" id="b.JOH.11.44">
      <s id="b.JOH.11.44.1">Igmad-du ənəmmettən wa nad, əttalan fassan-net əd daran-net daɣ təsəwad, təlsa təbdoq udəm-net əntada.</s>
      <s id="b.JOH.11.44.2">Inn-asan Ɣaysa: «Əkkəsat-as itul tayyim-tu ad ijəwənkət.»</s>
     </seg>
     <seg type="verse" id="b.JOH.11.45">
      <s id="b.JOH.11.45.1">Kəl Əlyəhud aggotnen a d-osanen Maryama ənayan arat wa, əzzəgzanan əs Ɣaysa.</s>
     </seg>
     <seg type="verse" id="b.JOH.11.46">
      <s id="b.JOH.11.46.1">Mišan əglan wiyyad daɣ-san əkkan Farisaytan əmalan-asan arat wa iga Ɣaysa da.</s>
     </seg>
     <seg type="verse" id="b.JOH.11.47">
      <s id="b.JOH.11.47.1">Təzzar sassagan limaman win zawwarnen, əd Farisaytan əməni ən muzaran ənnan: «Ma za nagu?</s>
      <s id="b.JOH.11.47.2">Aləs wa itaggu alɣalamaten aggotnen.»</s>
     </seg>
     <seg type="verse" id="b.JOH.11.48">
      <s id="b.JOH.11.48.1">As tu-noyya itaggu aratan win, a sər-əs əzzəgzənan aytedan kul, təzzar asin-du Kəl-Ərrum addagdagan Ehan ən Məššina, əzədan aɣrəf-nana.</s>
     </seg>
     <seg type="verse" id="b.JOH.11.49">
      <s id="b.JOH.11.49.1">Inkar-du iyyan daɣ-san igan esəm Kayif, imosan əlimam wa zəwwaran daɣ awatay wen, inn-asan: «Kawanay wər təgrem wala.</s>
     </seg>
     <seg type="verse" id="b.JOH.11.50">
      <s id="b.JOH.11.50.1">Wər din təgrem as ofa ad ammat awedan iyyanda daɣ adag ən tamattay fəl ad wər immut əɣrəf ketnet?»</s>
     </seg>
     <seg type="verse" id="b.JOH.11.51">
      <s id="b.JOH.11.51.1">Batu ta iga da wər tat-iga gar-es əd man-net, kalar tišit-net əlimam wa zəwwaran daɣ awatay wen, a fəl igraw əlwəlayat n as Ɣaysa kundaba immut fəl əddəlil n əɣrəf ketnet.</s>
     </seg>
     <seg type="verse" id="b.JOH.11.52">
      <s id="b.JOH.11.52.1">Amaran wərge aɣrəf wen ɣas a fəl tu-z-iba, kalar bararan ən Məššina kul win wazawaznen a du-z-iššidəw ag-en zun təɣəssa iyyadda.</s>
     </seg>
     <seg type="verse" id="b.JOH.11.53">
      <s id="b.JOH.11.53.1">Əzəl wen da daɣ əgan muzaran ən Kəl-Əlyəhud tanat ta n tanaɣay-net.</s>
     </seg>
     <seg type="verse" id="b.JOH.11.54">
      <s id="b.JOH.11.54.1">Awen da fəlas ab-as itallam Ɣaysa dad ira daɣ Kəl-Əlyəhud.</s>
      <s id="b.JOH.11.54.2">Igmad akal wen, ikka iyyan akal iyyan inimahazan əd taneray, daɣ əɣrəm igan esəm Efrayəm, iqqim daɣ-as den da ənta əd nalkiman-net.</s>
     </seg>
     <seg type="verse" id="b.JOH.11.55">
      <s id="b.JOH.11.55.1">Azzaman en amud ən Kəl-Əlyəhud wa n Akkay ihoz-du.</s>
      <s id="b.JOH.11.55.2">A du-tagazzayan aytedan aggotnen n akal wen kul, takkin-du Yerusalam, fəl ad əzzəzdəgan dat əmud.</s>
     </seg>
     <seg type="verse" id="b.JOH.11.56">
      <s id="b.JOH.11.56.1">Saggadan i Ɣaysa tinəmənnin gar-essan daɣ Ahan ən Məššina: «Kawanay ak ma tənnam, tordam as wər du-z-asu amud wa fadda?»</s>
     </seg>
     <seg type="verse" id="b.JOH.11.57">
      <s id="b.JOH.11.57.1">Ənta ilimaman win zawwarnen əd Farisaytan omaran aytedan as i issanan edag wa iha Ɣaysa isaffagg-ay fəl ad attarmas.</s>
     </seg>
    </div>
    <div type="chapter" id="b.JOH.12">
     <seg type="verse" id="b.JOH.12.2">
      <s id="b.JOH.12.2.1">As din-osa Ɣaysa tawaggan-as məgura olaɣnen; tətaway-du Marta imensewan amaran Lazarəs iha aytedan win naɣamanen əd Ɣaysa ədrawan dər-əs.</s>
     </seg>
     <seg type="verse" id="b.JOH.12.3">
      <s id="b.JOH.12.3.1">Təzzar tobaz-du Maryama aganna ən litər n alwardi iyyan ilan almaqam, izzəwat wəllen, tənɣal-tu fəl daran ən Ɣaysa təzway-asan-tu, təzzar təmas-tan əs jəkkad-net, idnay ahan wa adu n alwardi.</s>
     </seg>
     <seg type="verse" id="b.JOH.12.4">
      <s id="b.JOH.12.4.1">Inkar Yahuza Isxarəyuti wa n iyyan daɣ nalkiman ən Ɣaysa was ənta tu-z-agin daɣ fassan inna:</s>
     </seg>
     <seg type="verse" id="b.JOH.12.5">
      <s id="b.JOH.12.5.1">«Mafel wər din nəzzənza alwardi wa nabəz-du daɣ-as azrəf ən karadat təmad n əzəl n əššəɣəl nakf-ay i tələqqawen?»</s>
     </seg>
     <seg type="verse" id="b.JOH.12.6">
      <s id="b.JOH.12.6.1">Arat wa wər t-inna fəl təhanint ən tələqqawen, kalar abaydag a imos, amaran ənta a ittafan əsəgrəs wa itaggaz əzrəf, idakkal awa t-ihan.</s>
     </seg>
     <seg type="verse" id="b.JOH.12.7">
      <s id="b.JOH.12.7.1">Eges ya inna Ɣaysa: «Ayy-et!</s>
      <s id="b.JOH.12.7.2">Alwardi wa kala da togaz-tu y əzəl wa n ətəwənbal-in.</s>
     </seg>
     <seg type="verse" id="b.JOH.12.8">
      <s id="b.JOH.12.8.1">Šiləqqawen faw da təddewam dər-əsnat, nak amaran wərgeɣ faw əlle ɣur-wan.»</s>
     </seg>
     <seg type="verse" id="b.JOH.12.9">
      <s id="b.JOH.12.9.1">Təsla tiddawat tagget ən Kəl-Əlyəhud as illa Ɣaysa den təzzar osan-in ehan wen, mišan wərge Ɣaysa ɣas din-əkkan, kalar awnaf a tan-ihan ən Lazarəs wa d-issənkar daɣ nəməttan.</s>
     </seg>
     <seg type="verse" id="b.JOH.12.10">
      <s id="b.JOH.12.10.1">Təzzar əssərdaɣan-du limaman win zawwarnen tanat n ad anɣin Lazarəs ənta da,</s>
     </seg>
     <seg type="verse" id="b.JOH.12.11">
      <s id="b.JOH.12.11.1">fəlas əddəlil-net a fəl dəffər-san əfalan Kəl-Əlyəhud aggotnen əzzəgzanan əs Ɣaysa.</s>
     </seg>
     <seg type="verse" id="b.JOH.12.12">
      <s id="b.JOH.12.12.1">As affaw əslan aytedan aggotnen a d-əkkanen amud, as Ɣaysa iggaz-du aɣrəm wa n Yerusalam.</s>
     </seg>
     <seg type="verse" id="b.JOH.12.13">
      <s id="b.JOH.12.13.1">Ədkalan-du izəlan ən təlazdaq təzzar əglan əlkadan-as saɣaren gannin: «Hosanna!</s>
      <s id="b.JOH.12.13.2">Təgrəwaɣet albaraka, kay a d-osan s esəm n Əməli, kay əmənokal n Israyil!»</s>
     </seg>
     <seg type="verse" id="b.JOH.12.14">
      <s id="b.JOH.12.14.1">Igraw Ɣaysa əhulel, iwan-tu, s asaway was iha awen Akatab wa innan:</s>
     </seg>
     <seg type="verse" id="b.JOH.12.15">
      <s id="b.JOH.12.15.1">«Ad wər təššəwəša ya wələt Syon*, əmənokal-nam əddi a din-izayan əddi, iwan əhulel.»</s>
     </seg>
     <seg type="verse" id="b.JOH.12.16">
      <s id="b.JOH.12.16.1">Inalkiman-net wər əgren arat wa daɣ tizarat, mišan assaɣa wad igraw Ɣaysa adkul-net, əktan-du as Akatab imal aratan win, amaran arat wa imal kul itiwag-as.»</s>
     </seg>
     <seg type="verse" id="b.JOH.12.17">
      <s id="b.JOH.12.17.1">Tamattay ta təmməgnet assaɣa wa daɣ d-iɣra Ɣaysa Lazarəs daɣ təsaskawt issənkar-t-idu daɣ təmattant, təggəyyat-as.</s>
     </seg>
     <seg type="verse" id="b.JOH.12.18">
      <s id="b.JOH.12.18.1">Awen da fəl das-du-təssəlkad tiddawat, fəlas əslan as iga alɣalamat ta.</s>
     </seg>
     <seg type="verse" id="b.JOH.12.19">
      <s id="b.JOH.12.19.1">Təzzar ad tinəmənnin Farisaytan gar-essan: «Toggam-tu?</s>
      <s id="b.JOH.12.19.2">Indar-awan a dər t-in təkkam, har as aytedan kul əlkaman-as.»</s>
     </seg>
     <seg type="verse" id="b.JOH.12.20">
      <s id="b.JOH.12.20.1">Əllan-tu arat daɣ Kəl Təgərekt əhanen aytedan win d-əggəzzaynen əs Yerusalam y ad əɣbədan daɣ azzaman n əmud.</s>
     </seg>
     <seg type="verse" id="b.JOH.12.21">
      <s id="b.JOH.12.21.1">Əkkan iyyan daɣ nalkiman ən Ɣaysa igan Filibbus wa n təɣrəmt ən Betsayda ta n akal ən Galilaya, ənnan-as: «Nəgmay daɣ-ak ad nənəy Ɣaysa.»</s>
     </seg>
     <seg type="verse" id="b.JOH.12.22">
      <s id="b.JOH.12.22.1">Igla Filibbus imal y Andrawəs, dəffər adi iddew Andrawəs əd Filibbus əmalan arat wa i Ɣaysa.</s>
     </seg>
     <seg type="verse" id="b.JOH.12.23">
      <s id="b.JOH.12.23.1">Inn-asan Ɣaysa: «Alwaq ewad-du əmərədda wa daɣ z-igrəw Ag Awedan adkul-net.</s>
     </seg>
     <seg type="verse" id="b.JOH.12.24">
      <s id="b.JOH.12.24.1">Əggəyyeɣ əsilakanaɣ-awan as tablalt n alkama as wər tərtek daɣ amadal təmmut, ad taglu təmos ɣas-net, mišan as təmmut, ad tag'ara aggen.</s>
     </seg>
     <seg type="verse" id="b.JOH.12.25">
      <s id="b.JOH.12.25.1">I iran iman-net ad t-əgmədan.</s>
      <s id="b.JOH.12.25.2">Amaran awedan wa iksanan iman-net daɣ əddənet ta, wədi wər tu-z-əgmədan kundaba əqqalan-as təməddurt təɣlalat.</s>
     </seg>
     <seg type="verse" id="b.JOH.12.26">
      <s id="b.JOH.12.26.1">Awedan kul wa iran a di-išɣəl, ilkəmet-i, as iga adi edag wa əheɣ ənta a z-iggəz, akf-ay deɣ Abba-nin almaqam.</s>
     </seg>
     <seg type="verse" id="b.JOH.12.27">
      <s id="b.JOH.12.27.1">«Əmərədda əɣšadan man-in.</s>
      <s id="b.JOH.12.27.2">Ma z-anna?</s>
      <s id="b.JOH.12.27.3">Ak ad anna: "Abba safs-i daɣ assaɣat ta?</s>
      <s id="b.JOH.12.27.4">Mišan wər d-ewedaɣ alwaq wa ar fəl a fall-i agu.</s>
     </seg>
     <seg type="verse" id="b.JOH.12.28">
      <s id="b.JOH.12.28.1">Abba, sənnəfiləl təla-nak adkul.»</s>
      <s id="b.JOH.12.28.2">Təzzar igmad-du əməsli ijənnawan inna: «Təla-nin adkul əsinafalalaq-qat, amaran a tat-ələsaɣ əsənnəfiləl.»</s>
     </seg>
     <seg type="verse" id="b.JOH.12.29">
      <s id="b.JOH.12.29.1">Tamattay ta təllat den, təsla y əməsli wa, a təɣil eggag.</s>
      <s id="b.JOH.12.29.2">Ad əgannin wiyyad: «Angalos das-iššewalan da n əmərədda.»</s>
     </seg>
     <seg type="verse" id="b.JOH.12.30">
      <s id="b.JOH.12.30.1">Inn-asan Ɣaysa: «Əməsli wa wərgeɣ əddəlil-in a fəl d-iga, kalar əddəlil-nawan kawanay.</s>
     </seg>
     <seg type="verse" id="b.JOH.12.31">
      <s id="b.JOH.12.31.1">Əmərədda ad za tətəwəxkəm əddənet-ta.</s>
      <s id="b.JOH.12.31.2">Əmərədda din z-itəwəgər əmuzar n əddənet ta.</s>
     </seg>
     <seg type="verse" id="b.JOH.12.32">
      <s id="b.JOH.12.32.1">Amaran nak as tawasahake fəl amadal əwara təgəttawt, a d-əlwəyaɣ aytedan kul əs man-in.»</s>
     </seg>
     <seg type="verse" id="b.JOH.12.33">
      <s id="b.JOH.12.33.1">Batu ta isidagan sər-əs esaway was tu-z-iba.</s>
     </seg>
     <seg type="verse" id="b.JOH.12.34">
      <s id="b.JOH.12.34.1">Tənn-as tamattay: «Nənay daɣ Əttawrit as Əlməsix ad agu təməddurt təɣlalat.</s>
      <s id="b.JOH.12.34.2">Manəmmək amaran as dana-za-tannaɣ Ag Awedan ad itəwəsəhukət fəl amadal?</s>
      <s id="b.JOH.12.34.3">Ma imos Ag Awedan was təgannaɣ əddi?»</s>
     </seg>
     <seg type="verse" id="b.JOH.12.35">
      <s id="b.JOH.12.35.1">Təzzar inn-asan Ɣaysa: «Ənnur harwa da illa ɣur-wan, har agin arat n azzaman, jəwənkətat iket di ad t-illa ənnur fəl a kawan wər əɣdərnat šiyyay, fəlas wa ijawanken daɣ šiyyay, adi wər issen sas idag.</s>
     </seg>
     <seg type="verse" id="b.JOH.12.36">
      <s id="b.JOH.12.36.1">Iket təlam ənnur, zəgzənat sər-əs fəl ad təqqəlam bararan n ənnur.»</s>
      <s id="b.JOH.12.36.2">As iɣrad Ɣaysa igi ən batu ta, igla ilɣas-asan daɣ adag a iggugan.</s>
     </seg>
     <seg type="verse" id="b.JOH.12.37">
      <s id="b.JOH.12.37.1">Alɣalamaten aggotnen šin iga Ɣaysa dat-san, wər sər-san d ewaynat as sər-əs əzzəgzənan,</s>
     </seg>
     <seg type="verse" id="b.JOH.12.38">
      <s id="b.JOH.12.38.1">fəl ad təkmal batu ta iga ənnəbi Isayas as inna: «Əməli, ma imos wa izzəgzanan s arat wa nəmal?</s>
      <s id="b.JOH.12.38.2">Ma imos was tənafalal tarna n Əməli?»</s>
     </seg>
     <seg type="verse" id="b.JOH.12.39">
      <s id="b.JOH.12.39.1">Əddəlil wa fəl wər əfregan ad əzzəgzanan əntada imal-tu ənnəbi Isayas as inna:</s>
     </seg>
     <seg type="verse" id="b.JOH.12.40">
      <s id="b.JOH.12.40.1">Məššina a tan-isaddarɣalan, issəɣar iwallan-nasan, fəl ad ib-as hannaynat šittawen-nasan, ib-as garrin wallan-nasan, fəl a sər-əs wər mələlləyan izzuzəy-tan.»</s>
     </seg>
     <seg type="verse" id="b.JOH.12.41">
      <s id="b.JOH.12.41.1">Isayas inna aratan win fəlas inay adkul ən Ɣaysa, amaran immigrad fall-as.</s>
     </seg>
     <seg type="verse" id="b.JOH.12.42">
      <s id="b.JOH.12.42.1">As ig'awen da imuzaran iman-nasan da a daɣ-san aggen əzzigzanan sər-əs, mišan fəl təksəda ən Farisaytan, wər əhelan emel n awen, fəlas wər əren ad təwəkkəsan daɣ təməzgədda-nasan,</s>
     </seg>
     <seg type="verse" id="b.JOH.12.43">
      <s id="b.JOH.12.43.1">amaran əssofan saɣmar wa n aytedan y ədkul wa ihakku Məššina.</s>
     </seg>
     <seg type="verse" id="b.JOH.12.44">
      <s id="b.JOH.12.44.1">Idkal Ɣaysa əməsli-net inna: «Awedan wa sər-i izzəgzanan, wərge nak ɣas as izzəgzan, kalar wa di-d-izammazalan da izzigzan sər-əs.</s>
     </seg>
     <seg type="verse" id="b.JOH.12.45">
      <s id="b.JOH.12.45.1">Amaran wa daɣ-i iswadan, adi wa di-d-izammazalan a daɣ iswad.</s>
     </seg>
     <seg type="verse" id="b.JOH.12.46">
      <s id="b.JOH.12.46.1">Nak zun ənnur a mosa, əkke-du əddənet yas i sər-i izzəgzanan wər z' aqqam daɣ šiyyay.</s>
     </seg>
     <seg type="verse" id="b.JOH.12.47">
      <s id="b.JOH.12.47.1">As isla awedan i batuten-in iqqim wər tanat-ittef, wərge nak a tu-z-awwaddaban, fəlas nak efsan n aytedan a d-əkke s əddənet, wərgeɣ attadib-nasan.</s>
     </seg>
     <seg type="verse" id="b.JOH.12.48">
      <s id="b.JOH.12.48.1">Daɣ adi awedan kul wa di-olkan, iqqim wər iga tembay daɣ batuten-in, wədi illa-tu wa tu-z-awwaddaban.</s>
      <s id="b.JOH.12.48.2">Awal wa da əge da iman-net a das-z-išrəɣan əzəl a ilkaman.</s>
     </seg>
     <seg type="verse" id="b.JOH.12.49">
      <s id="b.JOH.12.49.1">Fəlas batuten-in wərge gər-i əd man-in as tanat-əge, kalar Abba wa di-d-issəglan iman-net as di-omar s arat was ihor ad t-anna, əd was ihor a fall-as ammagrada.</s>
     </seg>
     <seg type="verse" id="b.JOH.12.50">
      <s id="b.JOH.12.50.1">Əssanaɣ as arat was omar ənta a itawayan əs təməddurt ta təɣlalat.</s>
      <s id="b.JOH.12.50.2">Daɣ adi, arat wa fəl əmməgrada, əmmək wa daɣ as di-t-imal Abba ənta as sər-əs əmməgrada.»</s>
     </seg>
    </div>
    <div type="chapter" id="b.JOH.13">
     <seg type="verse" id="b.JOH.13.2">
      <s id="b.JOH.13.2.1">Itamansaw Ɣaysa əd nalkiman-net ehad.</s>
      <s id="b.JOH.13.2.2">As itag'awen da Iblis igâ daɣ əwəl ən Yahuza wa n ag Simɣon Isxarəyuti təkaddilt ən Ɣaysa.</s>
     </seg>
     <seg type="verse" id="b.JOH.13.3">
      <s id="b.JOH.13.3.1">Ɣaysa issân as Məššina di n Abba igâ arat kul daɣ əfus-net, issân tolas as igmâd-du Məššina harwa ad t-iqqəl.</s>
     </seg>
     <seg type="verse" id="b.JOH.13.4">
      <s id="b.JOH.13.4.1">Ibdad fəl mensewan, təzzar ikkas takatkat-net ta n afalla, idkal afər igbas-tu,</s>
     </seg>
     <seg type="verse" id="b.JOH.13.5">
      <s id="b.JOH.13.5.1">təzzar iga aman daɣ aɣlal, ad išarad idaran ən nalkiman-net, immas-tan s əfər wa igbas da.</s>
     </seg>
     <seg type="verse" id="b.JOH.13.6">
      <s id="b.JOH.13.6.1">As d-ewad Ɣaysa Simɣon Butros inn-as: « Əməli, kay, a z-išširədan idaran-nin?»</s>
     </seg>
     <seg type="verse" id="b.JOH.13.7">
      <s id="b.JOH.13.7.1">Inn-as Ɣaysa: «Awa tagga da wər təfrega əgərri-net əmərədda mišan a tu-tagra dəffər awa.»</s>
     </seg>
     <seg type="verse" id="b.JOH.13.8">
      <s id="b.JOH.13.8.1">Inn-as Butros: «Kay, ad təšširəda idaran-in?</s>
      <s id="b.JOH.13.8.2">Wala ənəmihaz!»</s>
      <s id="b.JOH.13.8.3">Inn-as Ɣaysa: «As dak-tan- wər -əššorada nak dər-ək nəmmizzay.»</s>
     </seg>
     <seg type="verse" id="b.JOH.13.9">
      <s id="b.JOH.13.9.1">Inn-as Simɣon Butros: «Daɣ adi Əməli, wərge idaran-nin ɣas, šired harkid fassan d aɣaf.»</s>
     </seg>
     <seg type="verse" id="b.JOH.13.10">
      <s id="b.JOH.13.10.1">Inn-as Ɣaysa: «Awedan iššoradan, wər iddarar ar əširəd ən daran y ad izdag ketnet, amaran kawanay, təzəddigam, mišan wərge ketnawan.»</s>
     </seg>
     <seg type="verse" id="b.JOH.13.11">
      <s id="b.JOH.13.11.1">Ɣaysa issân wa tu-z-akkaddalan; adi a fəl inna: «Wər təzəddigam ketnawan.»</s>
     </seg>
     <seg type="verse" id="b.JOH.13.12">
      <s id="b.JOH.13.12.1">As iɣrad Ɣaysa əširəd ən daran-nasan, izlag takatkat-net, iqqal edag-net, təzzar inn-asan: «Awak təgrâm awa dawan-əge da?</s>
     </seg>
     <seg type="verse" id="b.JOH.13.13">
      <s id="b.JOH.13.13.1">Təgannim-i "Aməsəsseɣri" d "Əməli", təgannim a olaghan, fəlas əmosaq-q.</s>
     </seg>
     <seg type="verse" id="b.JOH.13.14">
      <s id="b.JOH.13.14.1">Daɣ adi kud nak, imosan Əməli d Əməsəsseɣri, əššorada idaran-nawan, iwar-kawan, kawanay da, daɣ ilkam wa, ad tətimaširidam idaran.</s>
     </seg>
     <seg type="verse" id="b.JOH.13.15">
      <s id="b.JOH.13.15.1">Əsəknaq-qawan arat wen fəl a tu-tətaggim kawanay da s əmmək was dawan-t-əge.</s>
     </seg>
     <seg type="verse" id="b.JOH.13.16">
      <s id="b.JOH.13.16.1">Əggəyyeɣ silakanaɣ-awan as, akli wər oger məššis, wala da ogar anammazal wa t-id-izammazalan.</s>
     </seg>
     <seg type="verse" id="b.JOH.13.17">
      <s id="b.JOH.13.17.1">Amaran dad təssanam aratan win, iket təfalawist a tat-tagim kudis tətamazalam-tan.</s>
     </seg>
     <seg type="verse" id="b.JOH.13.18">
      <s id="b.JOH.13.18.1">Wər dawan-gənna ketnawan; win sannafrana kul əzdâyaq-qan mišan kundaba inda awa əmalan əlkəttaban as ənnan: "Wa dər ədrawa, iqqal amaksan-in".</s>
     </seg>
     <seg type="verse" id="b.JOH.13.19">
      <s id="b.JOH.13.19.1">Ənneɣ adi əmərədda harwa wər iga, y ad təzzəgzənam, as iga, as nak əmosa wa illan da.</s>
     </seg>
     <seg type="verse" id="b.JOH.13.20">
      <s id="b.JOH.13.20.1">Əggəyyeɣ silakanaɣ-awan as wa iqbalan əyyan daɣ nəmmuzal-in, nak iman-in a iqbal.</s>
      <s id="b.JOH.13.20.2">Harwa wa di-iqbalan, wa di-d-izammazalan a iqbal»</s>
     </seg>
     <seg type="verse" id="b.JOH.13.21">
      <s id="b.JOH.13.21.1">As inna Ɣaysa awen, əɣšadan man-net, təzzar inna: «Əggəyyeɣ silakanaɣ-awan as iyyan daɣ-wan a di-akkaddal.»</s>
     </seg>
     <seg type="verse" id="b.JOH.13.22">
      <s id="b.JOH.13.22.1">Ad tinəməswidan nalkiman-net, əqqânan ɣafawan-nasan i was igannu.</s>
     </seg>
     <seg type="verse" id="b.JOH.13.23">
      <s id="b.JOH.13.23.1">Iyyan daɣ nalkiman-net, wa isannahal Ɣaysa tara, isiɣamar daɣ ihəz n ədmaran ən Ɣaysa.</s>
     </seg>
     <seg type="verse" id="b.JOH.13.24">
      <s id="b.JOH.13.24.1">Isaddagan-as Simɣon Butros ad issəstən Ɣaysa əd was igannu.</s>
     </seg>
     <seg type="verse" id="b.JOH.13.25">
      <s id="b.JOH.13.25.1">Təzzar inaz-in analkim wen fəl ədmaran ən Ɣaysa, inn-as: «Əməli, ma z-iqqəl?»</s>
     </seg>
     <seg type="verse" id="b.JOH.13.26">
      <s id="b.JOH.13.26.1">Ijəwwab-as Ɣaysa: «Wa əkfe akarammu ən tagəlla wa z-əssəlməɣa daɣ ədrəz a.»</s>
      <s id="b.JOH.13.26.2">Təzzar issəlmaɣ akarammu ən təgəlla ikfay i Yahuza ag Simɣon Isxarəyuti.</s>
     </seg>
     <seg type="verse" id="b.JOH.13.27">
      <s id="b.JOH.13.27.1">Dəffər as igrâw Yahuza akarammu ən təgəlla wen, iggaz-tu Iblis.</s>
      <s id="b.JOH.13.27.2">Təzzar inn-as Ɣaysa: «Tagaɣet tarmad awa kay iwaran.»</s>
     </seg>
     <seg type="verse" id="b.JOH.13.28">
      <s id="b.JOH.13.28.1">Mišan wələyyan daɣ win dər-əs ədrawnen wər igra awa fəl das-inn'awen.</s>
     </seg>
     <seg type="verse" id="b.JOH.13.29">
      <s id="b.JOH.13.29.1">Wəyyad ordân as, iduf wa iga Yahuza azrəf ən nalkiman a fəl das-inna Ɣaysa: «zanzad-du arat was za naddarar y əmud; madeɣ akfu šiləqqawen arat iyyan.»</s>
     </seg>
     <seg type="verse" id="b.JOH.13.30">
      <s id="b.JOH.13.30.1">Ibaz Yahuza akarammu ən tagəlla, igmad tarmad, as itag'awen da ehad igâ.</s>
     </seg>
     <seg type="verse" id="b.JOH.13.31">
      <s id="b.JOH.13.31.1">As igmad Yahuza, inna Ɣaysa: «Əmərədda tarna ən Barar n Awedan tənîfalal, tolas tarna ən Məššina tənifalal daɣ-as.</s>
     </seg>
     <seg type="verse" id="b.JOH.13.32">
      <s id="b.JOH.13.32.1">Kud tarna ən Məššina tənifalal daɣ-as, Məššina ənta da ad isənnəfiləl daɣ man-net tarna ən Barar n Awedan daɣ alwaq ihozan wəllen.</s>
     </seg>
     <seg type="verse" id="b.JOH.13.33">
      <s id="b.JOH.13.33.1">Imaran-in, alwaq wər nəggət a ɣur-wan z-aga.</s>
      <s id="b.JOH.13.33.2">A di-təgmiyam mišan edag wa əkkeɣ wər təfregam a t-in-tawədam.</s>
      <s id="b.JOH.13.33.3">Kala ənneɣ adi i Kəl Əlyəhud amaran, kawanay da ənneɣ-awan-tu əmərədda.</s>
     </seg>
     <seg type="verse" id="b.JOH.13.34">
      <s id="b.JOH.13.34.1">A dawan-aga alwajib aynayan: namariwat.</s>
      <s id="b.JOH.13.34.2">Namariwat kawanay da s əmmək was kawan-are.</s>
     </seg>
     <seg type="verse" id="b.JOH.13.35">
      <s id="b.JOH.13.35.1">Kud tanîmaram, adi a z-issusənan aytedan kul as kawanay inalkiman-in.»</s>
     </seg>
     <seg type="verse" id="b.JOH.13.36">
      <s id="b.JOH.13.36.1">Inn-as Simɣon Butros: «Əməli, mənid təkke.»</s>
      <s id="b.JOH.13.36.2">Inn-as Ɣaysa: «Edag wa əkke, wər təfrega a di sər-əs təlkəma əmərədda, eges a din-təlkəma dəffər awa.»</s>
     </seg>
     <seg type="verse" id="b.JOH.13.37">
      <s id="b.JOH.13.37.1">Inn-as Simɣon Butros: «Əməli, mafel as wər əfrega a dak sər-əs əlkəma əmərədda.</s>
      <s id="b.JOH.13.37.2">Əgaraɣ iri y a fall-ak akfa iman-nin.»</s>
     </seg>
     <seg type="verse" id="b.JOH.13.38">
      <s id="b.JOH.13.38.1">Inn-as Ɣaysa: «Adis a fall-i takfaɣ iman-nak?</s>
      <s id="b.JOH.13.38.2">Əggəyyeɣ silakanaɣ-ak as wər z-aɣru əkəji aɣora wər di-tənkura har karadat tȧklaten.»</s>
     </seg>
    </div>
    <div type="chapter" id="b.JOH.14">
     <seg type="verse" id="b.JOH.14.2">
      <s id="b.JOH.14.2.1">Ehan n Abba-nin ahân-tu daggan aggotnen ən təməxsurt.</s>
      <s id="b.JOH.14.2.2">Awak ənnar wər iga adi manəmmək as dawan-z-anna ad agla səmmutəgaɣ-awan edag təzdaɣam?</s>
     </seg>
     <seg type="verse" id="b.JOH.14.3">
      <s id="b.JOH.14.3.1">As tu-sammataga, ad əqqala, idawaɣ-in dər-wan fəl ad təggəzam edag wa əhe.</s>
     </seg>
     <seg type="verse" id="b.JOH.14.4">
      <s id="b.JOH.14.4.1">Edag wa əkke təssânam tarrayt-net.»</s>
     </seg>
     <seg type="verse" id="b.JOH.14.5">
      <s id="b.JOH.14.5.1">Inn-as Tuma: «Əməli wər nəssen dad təkke, manəmmək as za nəssən tarrayt-net?»</s>
     </seg>
     <seg type="verse" id="b.JOH.14.6">
      <s id="b.JOH.14.6.1">Inn-as Ɣaysa: «Nak a imosan tarrayt fəlas əmosa tidət əmosa əntada wa ihakkan təməddurt.</s>
      <s id="b.JOH.14.6.2">Awedan wələyyan wər in-z-awəd Abba, ar s a di-d-immâr.</s>
     </seg>
     <seg type="verse" id="b.JOH.14.7">
      <s id="b.JOH.14.7.1">Ənnar di-təzdayam, təzdəyam Abba-nin ənta da.</s>
      <s id="b.JOH.14.7.2">Amaran əmərədda təzdayam-tu, tolas tənayam-tu.»</s>
     </seg>
     <seg type="verse" id="b.JOH.14.8">
      <s id="b.JOH.14.8.1">Inn-as Filif: «Əməli, susən-anaɣ Abba, adi igd-ana.»</s>
     </seg>
     <seg type="verse" id="b.JOH.14.9">
      <s id="b.JOH.14.9.1">Inn-as Ɣaysa: « Filibbus, əruwaɣ as dər-wan əddewa, eges harwada wər di-təzdaya?</s>
      <s id="b.JOH.14.9.2">Wər təssenaɣ as wa di-inayan, šilat n as inây Abba!</s>
      <s id="b.JOH.14.9.3">Daɣ adi manəmmək as təganna: "Susən-anaɣ Abba?"</s>
     </seg>
     <seg type="verse" id="b.JOH.14.10">
      <s id="b.JOH.14.10.1">Wər təzzəgzanaɣ as, nak d Abba nəmos arat iyyanda?</s>
      <s id="b.JOH.14.10.2">Batuten šin dawan-əmmala da, wərge nak ad d-əgmadnat, kalar Abba dər əmosaɣ arat iyyanda sər-i isandan imazalan-net.</s>
     </seg>
     <seg type="verse" id="b.JOH.14.11">
      <s id="b.JOH.14.11.1">Zəgzanat-i, nak d Abba arat iyyanda a nəmos; kud wər təzzəgzanam s awa ənne, zəgzənat fəl əddəlil ən mazalan win as di-tənayam taggaq-qan.</s>
     </seg>
     <seg type="verse" id="b.JOH.14.12">
      <s id="b.JOH.14.12.1">Əggəyyeɣ əsilakanaɣ-awan as wa sər-i izzəgzanan, əntada ad agu imazalan šilat ən win tagga.</s>
      <s id="b.JOH.14.12.2">Fadda ad agu win tan-ogarnen, fəlas nak ad akkaɣ Abba.</s>
     </seg>
     <seg type="verse" id="b.JOH.14.13">
      <s id="b.JOH.14.13.1">Amaran a iqqal arat wa təgmayam s esəm-in a tt-aga, fəl ad tətəwənəy tarna n Abba daɣ Barar.</s>
     </seg>
     <seg type="verse" id="b.JOH.14.14">
      <s id="b.JOH.14.14.1">As daɣ-i təgmayam arat a iqqal s esəm-in, a tt-aga.</s>
     </seg>
     <seg type="verse" id="b.JOH.14.15">
      <s id="b.JOH.14.15.1">«Kud tara a di-təgam, təttəfam alwajiban-in.</s>
     </seg>
     <seg type="verse" id="b.JOH.14.16">
      <s id="b.JOH.14.16.1">Amaran ad əgməya daɣ Abba a kawan-akfu iyyan əməggi ən təlxutbat a ɣur-wan z' iməlan har faw.</s>
     </seg>
     <seg type="verse" id="b.JOH.14.17">
      <s id="b.JOH.14.17.1">Ənta a imosan Infas wa isinəfililan tidət, was wər təfreg əddənet əlqəbulat-net, fəlas wər tu-təhənnəy wala da təzday-tu; eges kawanay təzdâyam-tu fəlas ihhirag dər-wan amaran ad iggəz iwallan-nawan.</s>
     </seg>
     <seg type="verse" id="b.JOH.14.18">
      <s id="b.JOH.14.18.1">Wər kawan-z-ayya daɣ əddenet təmosam šilat ən gugelan, a kawan-d-əqqəla.</s>
     </seg>
     <seg type="verse" id="b.JOH.14.19">
      <s id="b.JOH.14.19.1">Dəffər alwaq wər nəggət, əddənet wər di-za-tələs anay; eges kawanay a di-tələsam anay fəlas əddâra, amaran kawanay da ad təddəram.</s>
     </seg>
     <seg type="verse" id="b.JOH.14.20">
      <s id="b.JOH.14.20.1">Alwaq wədi ad təssənam as nak d Abba-nin arat iyyanda a nəmos, təssənam əntada as təham əwəl-in nak da aheɣ win-nawan.</s>
     </seg>
     <seg type="verse" id="b.JOH.14.21">
      <s id="b.JOH.14.21.1">Wa ittafan alwajiban-in, ənta a di-iran.</s>
      <s id="b.JOH.14.21.2">Wa di-iran at-t-iru Abba-nin, araq-qu nak da, təzzar əssusənaq-qu iman-in.»</s>
     </seg>
     <seg type="verse" id="b.JOH.14.22">
      <s id="b.JOH.14.22.1">Inn-as Yahuza wa wər nəmos ag Isxarəyuti: « Əməli, manəmmək as dana-za-təssusənaɣ iman-nak nakkanay ɣas, wər tan-təssosana y əddənet?»</s>
     </seg>
     <seg type="verse" id="b.JOH.14.23">
      <s id="b.JOH.14.23.1">Inn-as Ɣaysa: «Awedan wa di-iran, ad ittəf awa ənne, ir-ay Abba-nin, nas-ay-du nəməl ɣur-əs.</s>
     </seg>
     <seg type="verse" id="b.JOH.14.24">
      <s id="b.JOH.14.24.1">Wa di-wər-nəra, wədi wər əttef batuten-in; amaran batu tas təsallim da, wərge nak a tat-igan kala ar šin Abba s ənta a di-d-izammazalan.</s>
     </seg>
     <seg type="verse" id="b.JOH.14.25">
      <s id="b.JOH.14.25.1">«Əgeɣ-awan-tat harwa kawan-əhe.</s>
     </seg>
     <seg type="verse" id="b.JOH.14.26">
      <s id="b.JOH.14.26.1">Amaran Aməggi ən təlxutbat imosan Infas wa Zəddigan wa dawan-du-z-assaglu Abba s əsəm-in, a kawan-isassaɣru aratan kul, assakt-iwan-du arat kul wa dawan-ənne nak iman-in.</s>
     </seg>
     <seg type="verse" id="b.JOH.14.27">
      <s id="b.JOH.14.27.1">Oyyeɣ-awan-d alxer, əkfeq-qawan alxer wa-nin; nak, wər dawan-t-əkfeɣ əs təməwit tas t-illa daɣ əddənet; ad wər təššəwəšam wala təggəz-kawan tasa.</s>
     </seg>
     <seg type="verse" id="b.JOH.14.28">
      <s id="b.JOH.14.28.1">Təslâm as dawan-əṇṇe: "Teklay a əgeɣ", ənneɣ harwa "a kawan-d-əqqəla".</s>
      <s id="b.JOH.14.28.2">Ənnar ixsâl as di-tərâm, təsəddəwət-kawan tənna ta əgeɣ: "Əqqalaɣ Abba", fəlas Abba ogar-i.</s>
     </seg>
     <seg type="verse" id="b.JOH.14.29">
      <s id="b.JOH.14.29.1">Amaran aratan win əmalaɣ-awan-tan əmərədda harwa wər əgen, fəl a sər-i təzzəgzənam alwaq wa ad z-agin.</s>
     </seg>
     <seg type="verse" id="b.JOH.14.30">
      <s id="b.JOH.14.30.1">Wər dər-wan z-ələsa igi ən batu tagget, fəlas anaxkim n əddənet izay-du.</s>
      <s id="b.JOH.14.30.2">Wər di-in-ikka d arat,</s>
     </seg>
     <seg type="verse" id="b.JOH.14.31">
      <s id="b.JOH.14.31.1">mišan kundaba əgeɣ awa as di-omar Abba, təssən əddənet əntada as areɣ Abba.»</s>
      <s id="b.JOH.14.31.2">As iɣrad batu inn-asan: «Ənkərat əgmədatana edag a.»</s>
     </seg>
    </div>
    <div type="chapter" id="b.JOH.15">
     <seg type="verse" id="b.JOH.15.2">
      <s id="b.JOH.15.2.1">Alədlid-in kul wa wər nətirəw ad t-ixtəs, wa itarawan ad t-ifnəz fəl ad d-inzər agu ara aggen.</s>
     </seg>
     <seg type="verse" id="b.JOH.15.3">
      <s id="b.JOH.15.3.1">Zund adi da, kawanay da eway-du sər-wan awal-in tazdak;</s>
     </seg>
     <seg type="verse" id="b.JOH.15.4">
      <s id="b.JOH.15.4.1">agiwat dər-i tartəyt šilat ən ta dər-wan əge, zund as azəl wər z arəw ɣas-net as d-iqqətas daɣ ašək; kawanay da əlmital di da a təham as dər-i wər tərtayam.</s>
     </seg>
     <seg type="verse" id="b.JOH.15.5">
      <s id="b.JOH.15.5.1">«Nak a imosan esab n əzzəbib, kawanay ilədlad-net.</s>
      <s id="b.JOH.15.5.2">Wa dər-i igan tartəyt ta dər-əs əge, a t-idu-təgməd tənfa tagget fəlas as daɣ-i in-təqqətasam wər təfregam wala.</s>
     </seg>
     <seg type="verse" id="b.JOH.15.6">
      <s id="b.JOH.15.6.1">Wa dər-i wər nərtay, a din-itəwəgər šilat n ələdlid iqqitasan, aqqar, itəwəkəmməd-du, itəwəgər daɣ təmse, ibələgləg.</s>
     </seg>
     <seg type="verse" id="b.JOH.15.7">
      <s id="b.JOH.15.7.1">As dər-i tərtayam, təttafam batuten-in, əgmiyat daɣ Məššina di n Abba arat kul wa təram, a tu-təgrawam.</s>
     </seg>
     <seg type="verse" id="b.JOH.15.8">
      <s id="b.JOH.15.8.1">Ənta da awa as tətawanay tarna n Abba-nin: a du tarəwam tənfa tagget, assaknu adi as təmosam inalkiman-in.</s>
     </seg>
     <seg type="verse" id="b.JOH.15.9">
      <s id="b.JOH.15.9.1">Tara ta di-iga Abba, ənta a dawan əge; a tat-wər-təgmədam.</s>
     </seg>
     <seg type="verse" id="b.JOH.15.10">
      <s id="b.JOH.15.10.1">Kud təttafam alwajiban-in, wədi təham tara-nin zund əmmək as nak da əttafa win Abba, əhe tara-nnet.</s>
     </seg>
     <seg type="verse" id="b.JOH.15.11">
      <s id="b.JOH.15.11.1">«Ənneɣ-awan adi fəl at tagim tədəwit ta-nin, amaran da, at tandu tədəwit-nawan.</s>
     </seg>
     <seg type="verse" id="b.JOH.15.12">
      <s id="b.JOH.15.12.1">Ənta da alwajib wa-nin: "Namariwat s əmmək was kawan-are."</s>
     </seg>
     <seg type="verse" id="b.JOH.15.13">
      <s id="b.JOH.15.13.1">Wər tu-təlla tara togarat ad akfu awedan iman-net fəl midawan-net.</s>
     </seg>
     <seg type="verse" id="b.JOH.15.14">
      <s id="b.JOH.15.14.1">Kud tətaggam awa as kawan-omara, wədi kawanay imidawan-in.</s>
     </seg>
     <seg type="verse" id="b.JOH.15.15">
      <s id="b.JOH.15.15.1">Wər dawan-gannaɣ eklan, fəlas akli wər itəssən arat wa itag məššis.</s>
      <s id="b.JOH.15.15.2">Kala kalar əgeɣ-awan esəm imidawan-in, fəlas awa as əsleɣ ɣur Abba-nin kul əssosanaɣ-awan-tu.</s>
     </seg>
     <seg type="verse" id="b.JOH.15.16">
      <s id="b.JOH.15.16.1">Wər di-tasannafranam, eges kawanay, nak a kawan-isannafranan; əsiwaraq-qawan at taglim, tarəwam-du tənfa tagget a za tahagit.</s>
      <s id="b.JOH.15.16.2">Əddi a təgmayam daɣ Abba s əsəm-in a dawan-t-agu.</s>
     </seg>
     <seg type="verse" id="b.JOH.15.17">
      <s id="b.JOH.15.17.1">Omaraq-qawan s ad tənəmərim.</s>
     </seg>
     <seg type="verse" id="b.JOH.15.18">
      <s id="b.JOH.15.18.1">«Kud gezzar a kawan-təga əddənet, əssənat as təgzâr-i dat-wan.</s>
     </seg>
     <seg type="verse" id="b.JOH.15.19">
      <s id="b.JOH.15.19.1">Kud kawanay əddənet kawan təlat, wədi əddənet tara wa təla; mišan wər kawan təla, fəlas nak kawan daɣ-as d-isannafranan, adi a fəl kawan təgzar.</s>
     </seg>
     <seg type="verse" id="b.JOH.15.20">
      <s id="b.JOH.15.20.1">Aktiwat-du awa dawan-ənneɣ, as: "Akli wər oger məššis"; kud əssəknan-i alɣazab, a dawan-t-assaknin kawanay da; kud əttafan awal-in, kawanay da, ad əttəfan wa-nawan.</s>
     </seg>
     <seg type="verse" id="b.JOH.15.21">
      <s id="b.JOH.15.21.1">Eges adi kul, əddəlil-in a fəl dawan-tu-z-agin; fəlas wər əssenan wa di-d-izammazalan.</s>
     </seg>
     <seg type="verse" id="b.JOH.15.22">
      <s id="b.JOH.15.22.1">«Ənnar du-wər-ose, əššewalaɣ-asan, wər z' attarmasan əs bakkadan-nasan, eges əmərədda wər t-illa əsaru wələyyan a dasan-z-igdəlan a sər-san attarmasan.</s>
     </seg>
     <seg type="verse" id="b.JOH.15.23">
      <s id="b.JOH.15.23.1">Wa di-igzaran, igzâr Abba-nin ənta da.</s>
     </seg>
     <seg type="verse" id="b.JOH.15.24">
      <s id="b.JOH.15.24.1">Ənnar wər əge gar-essan imazalan əs wər t-illa awedan as kala tan-iga, wər z' attarmasan əs bakkadan-nasan.</s>
      <s id="b.JOH.15.24.2">Ənayan-tan əmərədda eges əglan, əgzaran-ana nak d Abba-nin.</s>
     </seg>
     <seg type="verse" id="b.JOH.15.25">
      <s id="b.JOH.15.25.1">Mišan adi iga fəl at tandu batu ta tənnat daɣ Əlkəttaban n Ənnəbitan: "Əgzaran-i bannan."</s>
     </seg>
     <seg type="verse" id="b.JOH.15.26">
      <s id="b.JOH.15.26.1">As d-osa Əməggi ən təlxutbat wa dawan-du-z-assagla ɣur Abba, imosan Infas wa isinəfililan tidət a sər-wan-du-z-igmədan Abba, a fall-i aggayyat.</s>
     </seg>
     <seg type="verse" id="b.JOH.15.27">
      <s id="b.JOH.15.27.1">Kawanay da, a fall-i taggayyem, fəlas təddewam dər-i harwa daɣ tizarat.»</s>
     </seg>
    </div>
    <div type="chapter" id="b.JOH.16">
     <seg type="verse" id="b.JOH.16.2">
      <s id="b.JOH.16.2.1">Ad tətəwəkkəsam daɣ təməzgəddawen ən Kəl-Əlyəhud, fadda ilkâm alwaq daɣ-as wa daɣ-wan ikkasan iman, illa ɣur-əs as Məššina as iga tara-net.</s>
     </seg>
     <seg type="verse" id="b.JOH.16.3">
      <s id="b.JOH.16.3.1">Adi a dawan-z-agin aytedan fəlas wərmad a di-əzdayan wala əssânan Abba.</s>
     </seg>
     <seg type="verse" id="b.JOH.16.4">
      <s id="b.JOH.16.4.1">Əmalaɣ-awan aratan di əmərədda, fəl a tan-du-taktim as d-ewad alwaq wa daɣ z' agin aytedan tara-nasan.</s>
      <s id="b.JOH.16.4.2">Aratan win wər dawan-tan-əmela daɣ tizarat n əššəɣəl-in ɣur-wan, fəlas alwaq wədi harwada əddewa dər-wan.</s>
     </seg>
     <seg type="verse" id="b.JOH.16.5">
      <s id="b.JOH.16.5.1">«Əmərədda ad əqqəla wa di-d-izammazalan, mišan wər kawan iha i di-issəstanan əd dad əkke.</s>
     </seg>
     <seg type="verse" id="b.JOH.16.6">
      <s id="b.JOH.16.6.1">Eges əknan man-nawan axšud fəlas dawan-ənne adi.</s>
     </seg>
     <seg type="verse" id="b.JOH.16.7">
      <s id="b.JOH.16.7.1">Dər iga adi da, a dawan-əməla tidət: of-awan ad agla, fəlas as wər əgle wər kawan-du-z-asu Əməggi ən təlxutbat, mišan as əgle a dawan-t-id-assagla.</s>
     </seg>
     <seg type="verse" id="b.JOH.16.8">
      <s id="b.JOH.16.8.1">As d-osa ad assaknu aytedan n əddənet as əxrâkan daɣ batu n awa imosan abakkad, d awa imosan alɣadala ən Məššina d əššəriɣa-net.</s>
     </seg>
     <seg type="verse" id="b.JOH.16.9">
      <s id="b.JOH.16.9.1">Əxrâkan daɣ batu n awa imos abakkad fəlas tugəyt s a əgan a sər-i əzzəgzənan;</s>
     </seg>
     <seg type="verse" id="b.JOH.16.10">
      <s id="b.JOH.16.10.1">əxrâkan daɣ batu n awa imosan alɣadala fəlas tewaɣlay a əgeɣ Abba amaran wər i-za-tələsam anay;</s>
     </seg>
     <seg type="verse" id="b.JOH.16.11">
      <s id="b.JOH.16.11.1">əxrâkan daɣ batu n awa imosan əššəriɣa ən Məššina fəlas anaxkim n əddənet, a t-imosan Iblis, ibâz-tu əššəriɣa.</s>
     </seg>
     <seg type="verse" id="b.JOH.16.12">
      <s id="b.JOH.16.12.1">«Harwada əle batuten aggotnen as are a dawan-tanat-aga eges wər asnat-təzmeram əmərədda.</s>
     </seg>
     <seg type="verse" id="b.JOH.16.13">
      <s id="b.JOH.16.13.1">As d-osa Infas wa isinifililan tidət, a kawan-issəlkəm i tidət kul ta du-təfalat Məššina fəlas batuten-net wər t-idu-z-əgmədnat, awa as z-aslu ɣas a daɣ dawan-z-iššiwəl ketnet, iməl-awan aratan win d-əzaynen,</s>
     </seg>
     <seg type="verse" id="b.JOH.16.14">
      <s id="b.JOH.16.14.1">izəzwər-i fəlas isalan-in win z-igrəw ɣas a dawan-z-iməl.</s>
     </seg>
     <seg type="verse" id="b.JOH.16.15">
      <s id="b.JOH.16.15.1">Awa iqqalan Abba ketnet iqqal-i nak da; adi a fəl ənne, isalan-in win z'igrəw Infas wa Zəddigan a dawan-z-iməl.</s>
     </seg>
     <seg type="verse" id="b.JOH.16.16">
      <s id="b.JOH.16.16.1">«A dawan-əgmədaɣ anay dəffər alwaq wər nəggət, mišan a di-tələsam anay daɣ adan wər nəggət dəffər adi.»</s>
     </seg>
     <seg type="verse" id="b.JOH.16.17">
      <s id="b.JOH.16.17.1">Təzzar namannan wəyyad daɣ nalkiman-net: «Ma imos almaɣna n awa danaɣ-inna da?</s>
      <s id="b.JOH.16.17.2">"A dawan-əgmədaɣ anay dəffər alwaq wər nəggət, mišan a di-tələsam anay daɣ adan wər nəggət dəffər adi ?"</s>
      <s id="b.JOH.16.17.3">Ənta da ma imos almaɣna n "Abba a əkke"?</s>
     </seg>
     <seg type="verse" id="b.JOH.16.18">
      <s id="b.JOH.16.18.1">Ma imos almaɣna ən "daɣ alwaq wər nəggət" wa immal da?</s>
      <s id="b.JOH.16.18.2">Wər nəssen awa as iha batu-net»</s>
     </seg>
     <seg type="verse" id="b.JOH.16.19">
      <s id="b.JOH.16.19.1">Issan Ɣaysa as ərân at-t-əsəstanan.</s>
      <s id="b.JOH.16.19.2">Inn-asan: «Tətinamasəstinam fəlas ənne: "A dawan-əgmədaɣ anay dəffər alwaq wər nəggət, mišan a di-tələsam anay daɣ adan wər nəggət dəffər adi"</s>
     </seg>
     <seg type="verse" id="b.JOH.16.20">
      <s id="b.JOH.16.20.1">Əggəyyeɣ silakanaɣ-awan as at-talim, təsəkkələlam mišan as itag adi aytedan n əddənet əntanay əddəwen.</s>
      <s id="b.JOH.16.20.2">Ad əxšədan man-nawan eges axšud di a tu-təzrəy tədəwit.</s>
     </seg>
     <seg type="verse" id="b.JOH.16.21">
      <s id="b.JOH.16.21.1">Tantut as iqqal tətaggaz amadal, ad əxšədan man-net fəl aggad wa du-təga alwaq-net; mišan as d-ihu barar-net, at-tammazzay d əsəmmədrən daɣ arkanay wa tənay, isəddəwat-tat as du-təgga awedan daɣ əddənet.</s>
     </seg>
     <seg type="verse" id="b.JOH.16.22">
      <s id="b.JOH.16.22.1">Kawanay da zund adi da, əmərədda əxšâdan man-nawan, mišan a kawan-ələsaɣ anay, əzəl wədi at tagim tədəwit as tu-wər-illa i daɣ-wan tat-z-ikkəsan.</s>
     </seg>
     <seg type="verse" id="b.JOH.16.23">
      <s id="b.JOH.16.23.1">Wər-i-za-təssəstanam d arat wələyyan əzəl wədi.</s>
      <s id="b.JOH.16.23.2">Əggəyyeɣ silakanaɣ-awan as, a təgmayam daɣ Abba s esəm-in a dawan-t-agu.</s>
     </seg>
     <seg type="verse" id="b.JOH.16.24">
      <s id="b.JOH.16.24.1">Harwada wər t-illa a təgmâyam s-esəm-in.</s>
      <s id="b.JOH.16.24.2">Əgmiyat at təgrəwam fəl at tagim tədəwit təkmâlat»</s>
     </seg>
     <seg type="verse" id="b.JOH.16.25">
      <s id="b.JOH.16.25.1">«Əmâlaɣ-awan adi əs šaššelan, mišan ilkâm alwaq daɣ awan-wər-z-əlasaɣ emel n arat wələyyan wa iqqalan Abba əs šaššelan, a dawan t-əməla s awa imos.</s>
     </seg>
     <seg type="verse" id="b.JOH.16.26">
      <s id="b.JOH.16.26.1">Əzəl wədi at təgməyam daɣ Abba s esəm-in.</s>
      <s id="b.JOH.16.26.2">Wər awan-ənne a dawan daɣ-as əgmiya,</s>
     </seg>
     <seg type="verse" id="b.JOH.16.27">
      <s id="b.JOH.16.27.1">fəlas Abba iman-net ir-iwan fəlas di-təram, ənta da təzzigzanam as ɣur-əs d-əgmâda.</s>
     </seg>
     <seg type="verse" id="b.JOH.16.28">
      <s id="b.JOH.16.28.1">Abba a ɣur d-əgmada, ose-du əddənet amaran əmərədda a tat-əgməda əqqəlaq-q.»</s>
     </seg>
     <seg type="verse" id="b.JOH.16.29">
      <s id="b.JOH.16.29.1">Təzzar ənnan-as nalkiman-net: «Ənəy, əmərədda təmmalaɣ-anaɣ aratan s awa mosan, wərge əs šaššelan.</s>
     </seg>
     <seg type="verse" id="b.JOH.16.30">
      <s id="b.JOH.16.30.1">Əmərədda nəssan as təssânaɣ daɣ arat kul, wər t-illa arat a iqqal a dak-iɣbaran; adi da a fəl nəzzəgzan as Abba a ɣur du-təgmada.»</s>
     </seg>
     <seg type="verse" id="b.JOH.16.31">
      <s id="b.JOH.16.31.1">Inn-asan Ɣaysa: «Adis əmərədda təzzəgzanam?»</s>
     </seg>
     <seg type="verse" id="b.JOH.16.32">
      <s id="b.JOH.16.32.1">Ənəyat, alwaq ihoz, fadda iga, wa daɣ za tətəwwəziwəzam, akkiyyan akku aɣaywan-net, tayyim-i-d ɣas-in; mišan ya wər əmosa ɣas-in fəlas illa ɣur-i Abba.</s>
     </seg>
     <seg type="verse" id="b.JOH.16.33">
      <s id="b.JOH.16.33.1">Əmalaɣ-awan arat wa fəl at təgrəwam alxer daɣ tərtəyt ta dər-i təgam.</s>
      <s id="b.JOH.16.33.2">At təniyam arkanay daɣ əddənet, mišan iliwat əwəl, fəlas ərzeɣ əddənet.»</s>
     </seg>
    </div>
    <div type="chapter" id="b.JOH.17">
     <seg type="verse" id="b.JOH.17.2">
      <s id="b.JOH.17.2.1">id təzzozaraq-qu y aytedan kul fəl ad akfu təməddurt ta təɣlalat i win tu-təkfe.</s>
     </seg>
     <seg type="verse" id="b.JOH.17.3">
      <s id="b.JOH.17.3.1">Amaran ənta təməddurt ta təɣlalat awa tat-imosan, ad inəfiləl y aytedan awa təmosa, kay ɣas Məššina wa n tidət; inəfiləl-asan əntada as Ɣaysa Əlməsix a du-təzammazala.</s>
     </seg>
     <seg type="verse" id="b.JOH.17.4">
      <s id="b.JOH.17.4.1">Əssikna tarna-nak fəl amaḍal s əsəndi wa əge əššəɣəl was di-təssəwaraɣ əzuk-net.</s>
     </seg>
     <seg type="verse" id="b.JOH.17.5">
      <s id="b.JOH.17.5.1">Amaran əmərədda kay Abba, akf-i ɣur man-nak tarna ta ɣur-ək əleɣ harwa dat əxluk n əddənet.</s>
     </seg>
     <seg type="verse" id="b.JOH.17.6">
      <s id="b.JOH.17.6.1">Sinafalala awa təmosa y aytedan win du-təsannafrana təskataq-qan-du daɣ əddənet, təgeq-qan daɣ əfus-in təzzar əttafan awal-nak.</s>
     </seg>
     <seg type="verse" id="b.JOH.17.7">
      <s id="b.JOH.17.7.1">Əmərədda əssanan as arat kul wa di-təkfe, kay a ɣur d igmad.</s>
     </seg>
     <seg type="verse" id="b.JOH.17.8">
      <s id="b.JOH.17.8.1">Fəlas əmalaɣ-asan awa di-tənne, əqbalan-tu, amaran silakanan as kay a ɣur d-əgmada, əzzigzanan deɣ as di-du-təzimazala.</s>
     </seg>
     <seg type="verse" id="b.JOH.17.9">
      <s id="b.JOH.17.9.1">Wər kay tinsəya y aytedan win əddənet, kala ar win di-təkfe a fəl kay tansayaɣ fəlas əmosan i-nak.</s>
     </seg>
     <seg type="verse" id="b.JOH.17.10">
      <s id="b.JOH.17.10.1">A wa əle kul i-nak, kay da a wa təle kul i-nu; amaran tarna-nin tətiwanay daɣ-san.</s>
     </seg>
     <seg type="verse" id="b.JOH.17.11">
      <s id="b.JOH.17.11.1">Nak, ab-as aheɣ əddənet, kay a din-əkke, mišan əntanay əhan-tat.</s>
      <s id="b.JOH.17.11.2">Ya Abba di zəddigan, agəz-tan s esəm-nak, a di-təkfê, fəl ad əqqəlan arat iyyanda šilat ən wa dər-ək əmosa.</s>
     </seg>
     <seg type="verse" id="b.JOH.17.12">
      <s id="b.JOH.17.12.1">Harwa tan-əhe, ogâzaq-qan s esəm-nak, a di təkfê, wər daɣ-san ixrek waliyyan ar wa ixrakan fəl ad andu awa ənnan Kətban.</s>
     </seg>
     <seg type="verse" id="b.JOH.17.13">
      <s id="b.JOH.17.13.1">Əmərədda kay a din-əkke, ganna awa harwa əheɣ əddənet fəl ad agin tədəwit təndât šilat ən ta əge.</s>
     </seg>
     <seg type="verse" id="b.JOH.17.14">
      <s id="b.JOH.17.14.1">Əmalaɣ-asan awal-nak təzzar təgzar-tan əddənet fəlas wər tan-təla zund as nak iman-in wər di-təla.</s>
     </seg>
     <seg type="verse" id="b.JOH.17.15">
      <s id="b.JOH.17.15.1">Wər daɣ-ak əgmaya a tan-təkkəsa daɣ əddənet, mišan əgmaya daɣ-ak a tan-tagəza daɣ Iblis.</s>
     </seg>
     <seg type="verse" id="b.JOH.17.16">
      <s id="b.JOH.17.16.1">Wər tan-təla əddənet, zund as nak iman-in wər di-təla.</s>
     </seg>
     <seg type="verse" id="b.JOH.17.17">
      <s id="b.JOH.17.17.1">Zəzdəg iwallan-nasan s awal-nak imosan tidət.</s>
     </seg>
     <seg type="verse" id="b.JOH.17.18">
      <s id="b.JOH.17.18.1">Əzəmmizəl wa di-du-təge s əddənet, ənta a tan sər-əs əge nak da.</s>
     </seg>
     <seg type="verse" id="b.JOH.17.19">
      <s id="b.JOH.17.19.1">Amaran əkfeq-qay iman-in fəl əddəlil-nasan fəl ad akfin win-nasan əntanay da əs tidət.</s>
     </seg>
     <seg type="verse" id="b.JOH.17.20">
      <s id="b.JOH.17.20.1">Wərge inalkiman-in ɣas as kay tansaya, kalar tansayaq-qay əntada y aytedan win sər-i z' əzzəgzənnen fəl as əslan y awal-nasan.</s>
     </seg>
     <seg type="verse" id="b.JOH.17.21">
      <s id="b.JOH.17.21.1">Əgmaya daɣ-ak a tan-igan ket-nasan arat iyyanda s əmmək was dər-ək t-əmosa; nəqqəl-tu dər-san nakkanay da fəl ad təzzəgzən əddənet as kay a di-d-izammazalan.</s>
     </seg>
     <seg type="verse" id="b.JOH.17.22">
      <s id="b.JOH.17.22.1">Əkfeq-qan tarna ta di-təkfe, fəl ad əqqəlan arat iyyanda zun awa nəmos nak dər-ək,</s>
     </seg>
     <seg type="verse" id="b.JOH.17.23">
      <s id="b.JOH.17.23.1">nak ərtâya dər-san, kay tərtâya dər-i, fəl ad əqqəlan arat iyyanda əs təməwit təndât təzzar təssən əddənet as kay a di-d-izammazalan harwa təgeɣ-asan tara ta di-təge.</s>
     </seg>
     <seg type="verse" id="b.JOH.17.24">
      <s id="b.JOH.17.24.1">Abba, a əre as win di təkfe ad əggəzan əntanay da edag wa əhe fəl ad əhannayan tarna ta di-təkfe fəlas di-tare harwa dat əxluk n əddənet.</s>
     </seg>
     <seg type="verse" id="b.JOH.17.25">
      <s id="b.JOH.17.25.1">Abba, məššis n alɣadala, əddənet wər kay-təssen eges nak əssanaq-qay amaran inalkiman-in, əssânan as kay a di-d-izammazalan.</s>
     </seg>
     <seg type="verse" id="b.JOH.17.26">
      <s id="b.JOH.17.26.1">Əssosanaq-qan awa təmosa amaran wər z'ammazzaya d adi, fəl a tan-təggəz tara ta di-təge, ərtəya dər-san.</s>
     </seg>
    </div>
    <div type="chapter" id="b.JOH.18">
     <seg type="verse" id="b.JOH.18.2">
      <s id="b.JOH.18.2.1">Yahuza Isxarəyuti wa z'akkaddalan Ɣaysa issan edag wen, fəlas iyyəwan daɣ-as Ɣaysa əmənəy ənta əd nalkiman-net.</s>
     </seg>
     <seg type="verse" id="b.JOH.18.3">
      <s id="b.JOH.18.3.1">Təzzar iddew Yahuza əd taqqamt tagget ən sojitan ən Kəl-Ərrum, əd magazan n Ahan ən Məššina win d-əssəglan limaman win zawwarnen, əd Farisaytan, ewayan fətəlaten, əd belan, əd təzoli-nasan.</s>
     </seg>
     <seg type="verse" id="b.JOH.18.4">
      <s id="b.JOH.18.4.1">Ihoz-tan-in Ɣaysa, fəlas issân daɣ arat kul wa tu-z-igrəwan, issəstan-tan inn-asan: «Ma imos was təsaggadam?»</s>
     </seg>
     <seg type="verse" id="b.JOH.18.5">
      <s id="b.JOH.18.5.1">Ənnan-as: «Ɣaysa wa n Nazaret as nəsaggad.»</s>
      <s id="b.JOH.18.5.2">Inn-asan: «Nak da da.»</s>
      <s id="b.JOH.18.5.3">Ibdad gar-essan Yahuza wa t-ikkəddalan.</s>
     </seg>
     <seg type="verse" id="b.JOH.18.6">
      <s id="b.JOH.18.6.1">Amazay wa da daɣ dasan-inna Ɣaysa: «Nak da da» ənta daɣ əhagan əqqalan dəffər-san har udan.</s>
     </seg>
     <seg type="verse" id="b.JOH.18.7">
      <s id="b.JOH.18.7.1">Ilas Ɣaysa inn-asan: «Ma imos was təsaggadam?»</s>
      <s id="b.JOH.18.7.2">Ənnan-as: «Ɣaysa wa n Nazaret as nəsaggad.»</s>
     </seg>
     <seg type="verse" id="b.JOH.18.8">
      <s id="b.JOH.18.8.1">Inn-asan: «Wərgeɣ ənneɣ-awan nak da da.</s>
      <s id="b.JOH.18.8.2">Daɣ adi kud nak as təsaggadam, tayyim aytedan win ad jəwənken.</s>
     </seg>
     <seg type="verse" id="b.JOH.18.9">
      <s id="b.JOH.18.9.1">Əmmək wen da as inda awal wa iga dat awen as inna: «Wər daɣ-i ixrek waliyyan daɣ win di-təkfe.»</s>
     </seg>
     <seg type="verse" id="b.JOH.18.10">
      <s id="b.JOH.18.10.1">Ila Simɣon Butros takoba, təzzar ilbay-tat-du iwat sər-əs akli n Əlimam wa Zəwwaran, ifras-du təməzzuk-net ta n əɣil.</s>
      <s id="b.JOH.18.10.2">Akli wa esəm-net Malxus.</s>
     </seg>
     <seg type="verse" id="b.JOH.18.11">
      <s id="b.JOH.18.11.1">Inna Ɣaysa i Butros: «Suɣəl takoba-nak tətərut!</s>
      <s id="b.JOH.18.11.2">Ak ad aqqama wər əgeɣ alɣazab wa di-otas Abba?»</s>
     </seg>
     <seg type="verse" id="b.JOH.18.12">
      <s id="b.JOH.18.12.1">Təzzar obazan Ɣaysa əkradan-tu.</s>
      <s id="b.JOH.18.12.2">Əmosan taqqamt ən sojitan ən Kəl-Ərrum d əmuzar-nasan, əd magazan n Ahan ən Məššina win d-əssəglan muzaran ən Kəl-Əlyəhud.</s>
     </seg>
     <seg type="verse" id="b.JOH.18.13">
      <s id="b.JOH.18.13.1">Ewayan-tu əstizarat s ahan ən Xânan wa n ədaggal ən Kayif wa imosan Əlimam wa Zəwwaran daɣ awatay wen.</s>
     </seg>
     <seg type="verse" id="b.JOH.18.14">
      <s id="b.JOH.18.14.1">Amaran Kayif ənta a igan i muzaran ən Kəl-Əlyəhud tanat ta n as ofa ad ammat awedan iyyanda daɣ adag ən tamattay.</s>
     </seg>
     <seg type="verse" id="b.JOH.18.15">
      <s id="b.JOH.18.15.1">Ilkam Simɣon Butros i Ɣaysa ənta d ənalkim iyyan.</s>
      <s id="b.JOH.18.15.2">Ənalkim wa izday Əlimam wa Zəwwaran iman-net, təzzar iggaz afarag wa iɣlayan aɣaywan n Əlimam wa Zəwwaran daɣ amazay wa da daq-q'iggaz Ɣaysa.</s>
     </seg>
     <seg type="verse" id="b.JOH.18.16">
      <s id="b.JOH.18.16.1">Butros ənta iqqim-du dat ahan, ɣur əmi n afarag.</s>
      <s id="b.JOH.18.16.2">Irdaɣ-du ənalkim wen, igraw ɣur təntut ta togazat təsəhərt ad tayyu Butros s iguz n aɣaywan.</s>
     </seg>
     <seg type="verse" id="b.JOH.18.17">
      <s id="b.JOH.18.17.1">Təzzar tənna təmaššaɣalt ta togazat imi n ahan i Butros: «Wərge kay da iyyan daɣ nalkiman n aləs wa a təmosa?»</s>
      <s id="b.JOH.18.17.2">Inn-as: «Wər t-əmosa.»</s>
     </seg>
     <seg type="verse" id="b.JOH.18.18">
      <s id="b.JOH.18.18.1">Asamed iga.</s>
      <s id="b.JOH.18.18.2">Ɣilayɣalayan eklan əd magazan n Ahan ən Məššina temsay ən təmakaten əsukusan sər-əs.</s>
      <s id="b.JOH.18.18.3">Ik-en-in Butros ənta da ad isukus.</s>
     </seg>
     <seg type="verse" id="b.JOH.18.19">
      <s id="b.JOH.18.19.1">Issəstan Əlimam wa Zəwwaran Ɣaysa daɣ talɣa ən nalkiman-net, d əsəssəɣri wa itaggu.</s>
     </seg>
     <seg type="verse" id="b.JOH.18.20">
      <s id="b.JOH.18.20.1">Inn-as Ɣaysa: «Awal wa əge y əddənet, wər imos arat iɣbaran.</s>
      <s id="b.JOH.18.20.2">Faw da inan ən taɣaray d Ahan ən Məššina daɣ sassaɣra dad əddewan Kəl-Əlyəhud kul, amaran wər t-illa awal əge daɣ əssir.</s>
     </seg>
     <seg type="verse" id="b.JOH.18.21">
      <s id="b.JOH.18.21.1">Mafel as di-təsastana?</s>
      <s id="b.JOH.18.21.2">Səstən aytedan win di-əslanen d arat wa fəl dasan-əmməgrada; əntanay əssanan daɣ arat wa ənne.»</s>
     </seg>
     <seg type="verse" id="b.JOH.18.22">
      <s id="b.JOH.18.22.1">As inna Ɣaysa arat wa, iqqas-as iyyan daɣ magazan n Ahan ən Məššina ibdâdan den, inn-as : «Esaway wa da as tətajawwaba y Əlimam wa Zəwwaran?»</s>
     </seg>
     <seg type="verse" id="b.JOH.18.23">
      <s id="b.JOH.18.23.1">Ijjəwwab-as Ɣaysa inn-as: «Kud arak batu a əge, əməl-i edag wa daq-qat-əge.</s>
      <s id="b.JOH.18.23.2">Kud amaran əgeɣ batu tolaɣat, məni əddəlil wa fəl di-təggata?»</s>
     </seg>
     <seg type="verse" id="b.JOH.18.24">
      <s id="b.JOH.18.24.1">Issərdaq-qu Xânan, da ikrad, issok-ay Kayif wa n Əlimam wa Zəwwaran.</s>
     </seg>
     <seg type="verse" id="b.JOH.18.25">
      <s id="b.JOH.18.25.1">Assaɣat ten, Simɣon Butros illa den da isukus əs tamsay.</s>
      <s id="b.JOH.18.25.2">Itawann-as: «Wərge kay da arat daɣ nalkiman n aləs wa a təmosa?»</s>
      <s id="b.JOH.18.25.3">Inn-asan Butros: «Kala kala wər t-əmosa.»</s>
     </seg>
     <seg type="verse" id="b.JOH.18.26">
      <s id="b.JOH.18.26.1">Inkar-du iyyan daɣ eklan n Əlimam wa Zəwwaran, imosan əšəqqaɣ n aləs was d-ifras Butros təməzzuk-net, inn-as: «Wərgeɣ ənayaq-qay təddewa dər-əs daɣ əgoras?»</s>
     </seg>
     <seg type="verse" id="b.JOH.18.27">
      <s id="b.JOH.18.27.1">Ilas Butros ənnukra n arat wen.</s>
      <s id="b.JOH.18.27.2">Amazay wen da daɣ iɣra əkəji aɣora.</s>
     </seg>
     <seg type="verse" id="b.JOH.18.28">
      <s id="b.JOH.18.28.1">Immeway Ɣaysa ɣur Kayif s aɣaywan n əmuzar n akal.</s>
      <s id="b.JOH.18.28.2">Arat wa itaggu ɣur əfərirəy n anay.</s>
      <s id="b.JOH.18.28.3">Win dər-əs d-əddewnen wər əggezan ehan wa n əmuzar n akal, fəl ad əttəfan tazdak-nasan y ad atšin amensay wa n Akkay.</s>
     </seg>
     <seg type="verse" id="b.JOH.18.29">
      <s id="b.JOH.18.29.1">Awen da fəl d-igmad Bilatəs wa n əmuzar n akal ehan-net, ikk-en-du inn-asan: «Ma imos lahan wa fəl təbazam aləs wa?»</s>
     </seg>
     <seg type="verse" id="b.JOH.18.30">
      <s id="b.JOH.18.30.1">Ənnan-as: «Ənnar wər imos aw təkma, wər dak-k-idu-za-nawəy»</s>
     </seg>
     <seg type="verse" id="b.JOH.18.31">
      <s id="b.JOH.18.31.1">Inn-asan Bilatəs: «Awəyat-tu təxkəmam-as s əlqanun wa-nawan.»</s>
      <s id="b.JOH.18.31.2">Ənnan-as Kəl-Əlyəhud: «Nakkanay wər nəla turagat ən tanaɣay n awedan.»</s>
     </seg>
     <seg type="verse" id="b.JOH.18.32">
      <s id="b.JOH.18.32.1">Arat wa itaggu fəl ad andu awal wa iga Ɣaysa assaɣa wa ad imal ənnuɣ ən təmattant ta z-agu.</s>
     </seg>
     <seg type="verse" id="b.JOH.18.33">
      <s id="b.JOH.18.33.1">Təzzar iqqal Bilatəs ehan-net iɣra Ɣaysa issəstan-tu inn-as: «Kay a imosan əmənokal ən Kəl-Əlyəhud?»</s>
     </seg>
     <seg type="verse" id="b.JOH.18.34">
      <s id="b.JOH.18.34.1">Inn-as Ɣaysa: «Arat wa kay iman-nak as tu-tənne, meɣ ak aytedan wiyyad a dak-k-ənnanen sər-i?»</s>
     </seg>
     <seg type="verse" id="b.JOH.18.35">
      <s id="b.JOH.18.35.1">Inn-as Bilatəs: «Un nak iyyan daɣ Kəl-Əlyəhud a mosa?</s>
      <s id="b.JOH.18.35.2">Tamattay-nak, əd limaman win zawwarnen a kay d-ewaynen sər-i, ma imos arat wa təxšada?»</s>
     </seg>
     <seg type="verse" id="b.JOH.18.36">
      <s id="b.JOH.18.36.1">Ijjəwwab-as Ɣaysa inn-as: «Taɣmar-in wər tat-təla əddənet ta da.</s>
      <s id="b.JOH.18.36.2">Ənnar taɣmar-in šin əddənet ta da, ənkərnat-du təɣurad-in əknəsnat fəl ad wər əggezaɣ ifassan ən Kəl-Əlyəhud.</s>
      <s id="b.JOH.18.36.3">Kala kala, igmad aššak as taɣmar-in wər tat-təla əddənet ta da.»</s>
     </seg>
     <seg type="verse" id="b.JOH.18.37">
      <s id="b.JOH.18.37.1">Inn-as Bilatəs: «Daɣ adi kay əmənokal?»</s>
      <s id="b.JOH.18.37.2">Ijjəwwab-as Ɣaysa inn-as: «Kay iman-nak a innan: Nak əmosaɣ əmənokal.</s>
      <s id="b.JOH.18.37.3">Arat da wa fəl d-əhəwa amaran ənta fəl d-əggazaɣ əddənet: assa a d-əge y ad aggayyeɣ əs tidət.</s>
      <s id="b.JOH.18.37.4">I imosan aw tidət, kul issisam y awal-in.»</s>
     </seg>
     <seg type="verse" id="b.JOH.18.38">
      <s id="b.JOH.18.38.1">Inn-as Bilatəs: «Ma təmos za tidət?»</s>
      <s id="b.JOH.18.38.2">Dəffər adi iqqal Bilatəs Kəl-Əlyəhud inn-asan: «Fəl aganna wa di-iqqalan za, nak wər əhənnəya lahan waliyyan daɣ aləs wa.</s>
     </seg>
     <seg type="verse" id="b.JOH.18.39">
      <s id="b.JOH.18.39.1">Mišan ya, daɣ arat wa imosan alɣadat-nawan as faw da as d-ewad əmud wa n Akkay a dawan-d-əkkəsaɣ iyyan daɣ məskəsa-nawan.</s>
      <s id="b.JOH.18.39.2">Təram a dawan-d-əkkəsaɣ əmənokal ən Kəl-Əlyəhud?»</s>
     </seg>
     <seg type="verse" id="b.JOH.18.40">
      <s id="b.JOH.18.40.1">Saɣɣaren-du ket-nasan ənnan-as: «Kala, kala, wərgeɣ ənta!</s>
      <s id="b.JOH.18.40.2">Barabbas as nəra danaq-q-idu-təkkəsa.»</s>
      <s id="b.JOH.18.40.3">Barabbas wa əjajəb n anasgafa a imos.</s>
     </seg>
    </div>
    <div type="chapter" id="b.JOH.19">
     <seg type="verse" id="b.JOH.19.2">
      <s id="b.JOH.19.2.1">Əzdȧn sojitan təkəbbut təgat əs šənnanan əssəwaran-tat eɣaf-net, əzzəzlagan-tu əntada əbərnuz zaggaɣan.</s>
     </seg>
     <seg type="verse" id="b.JOH.19.3">
      <s id="b.JOH.19.3.1">Tihazan-t-in gannan-as: «Oyyik!</s>
      <s id="b.JOH.19.3.2">Əmənokal ən Kəl-Əlyəhud!»</s>
      <s id="b.JOH.19.3.3">Taggan-as šiqqas.</s>
     </seg>
     <seg type="verse" id="b.JOH.19.4">
      <s id="b.JOH.19.4.1">Ilas Bilatəs irdaɣ-du, inna i Kəl-Əlyəhud: «Ənawat!</s>
      <s id="b.JOH.19.4.2">A dawan-t-id əssərdəɣa, ad təssənam as wər fall-as ənaya lahan waliyyan fəl iwwəddab.»</s>
     </seg>
     <seg type="verse" id="b.JOH.19.5">
      <s id="b.JOH.19.5.1">Təzzar irdaɣ-du Ɣaysa təwar-tu təkəbbut ən šənnanan, izlag əbərnuz zaggaɣan, inn-asan Bilatəs: «Ənta da aləs.»</s>
     </seg>
     <seg type="verse" id="b.JOH.19.6">
      <s id="b.JOH.19.6.1">As t-oggan limaman win zawwarnen əd magazan n Ahan ən Məššina, ad saɣaren gannin: «Taytay-tu fəl šiləlt!</s>
      <s id="b.JOH.19.6.2">Taytay-tu fəl šiləlt!» inn-asan Bilatəs: «Abəzat-tu kawanay iman-nawan tattaytayam-tu, nak wər hənnəyaɣ əddəlil waliyyan fəl t-əwwəddaba.»</s>
     </seg>
     <seg type="verse" id="b.JOH.19.7">
      <s id="b.JOH.19.7.1">Ənnan-as muzaran ən Kəl-Əlyəhud: «Nakkanay nəla əššəriɣa, amaran əššəriɣa wa, ih-ay as aləs wa ihor əd təmattant, fəlas a inna ənta Barar ən Məššina a imos.»</s>
     </seg>
     <seg type="verse" id="b.JOH.19.8">
      <s id="b.JOH.19.8.1">Batu ta təššota tasa daɣ Bilatəs,</s>
     </seg>
     <seg type="verse" id="b.JOH.19.9">
      <s id="b.JOH.19.9.1">təzzar ilas iguz n adag wa n əššəriɣa, inna i Ɣaysa: «Mənis du təhe?»</s>
      <s id="b.JOH.19.9.2">Mišan wər das-iga Ɣaysa aljawab waliyyan.</s>
     </seg>
     <seg type="verse" id="b.JOH.19.10">
      <s id="b.JOH.19.10.1">Amazay wen da das-inna Bilatəs: «Nak as tugaya s a di-təššiwəla?</s>
      <s id="b.JOH.19.10.2">Wər təssenaɣ as əle fərregat n a kay-ayya, əleɣ əntada fərregat n a kay-attaytaya fəl šiləlt?»</s>
     </seg>
     <seg type="verse" id="b.JOH.19.11">
      <s id="b.JOH.19.11.1">Inn-as Ɣaysa: «Wər fall-i təle tarna waliyyat ar ta sər-ək du-təfalat Məššina.</s>
      <s id="b.JOH.19.11.2">A di da fəlas awedan wa di-igan gər fassan-nak, ogar-kay igi n abakkad.»</s>
     </seg>
     <seg type="verse" id="b.JOH.19.12">
      <s id="b.JOH.19.12.1">Amazay wen da daɣ iggaz Bilatəs šin agamay n asaway was z'ayyu Ɣaysa.</s>
      <s id="b.JOH.19.12.2">Mišan ənkaran-du Kəl-Əlyəhud ad saɣaren gannin-as: «As toyyeɣ aləs wədi, adi za wər təmosaɣ əmidi ən Kisra, əmənokal ən Kəl-Ərrum, fəlas awedan wa innan imos əmənokal, wədi azangaw ən Kisra a imos!»</s>
     </seg>
     <seg type="verse" id="b.JOH.19.13">
      <s id="b.JOH.19.13.1">As isla Bilatəs i batuten šin, issərdaɣ-du Ɣaysa, təzzar iqqim daɣ təxawit ta n adag n əššəriɣa.</s>
      <s id="b.JOH.19.13.2">Edag wədi esəm-net «Aɣarɣar ilsân təsəlit» itawann-as daɣ təlɣibranit «Gabbata».</s>
     </seg>
     <seg type="verse" id="b.JOH.19.14">
      <s id="b.JOH.19.14.1">Imos awen əzəl wa oggan amud wa n Akkay, ammasnazal, amaran taggin mutag.</s>
      <s id="b.JOH.19.14.2">Inna Bilatəs i Kəl-Əlyəhud: «Əmənokal-nawan əddi!»</s>
     </seg>
     <seg type="verse" id="b.JOH.19.15">
      <s id="b.JOH.19.15.1">Eges əggazan šin təɣaraten ad gannin: «Anɣ-ay!</s>
      <s id="b.JOH.19.15.2">Anɣ-ay!</s>
      <s id="b.JOH.19.15.3">Taytay-tu fəl šiləlt!»</s>
      <s id="b.JOH.19.15.4">Inn-asan Bilatəs: «Daɣ adi ad attaytayaɣ əmənokal-nawan fəl šiləlt?»</s>
      <s id="b.JOH.19.15.5">Ənnan-as limaman win zawwarnen: «Əmənokal-nana wər t-imos ar Kisra.»</s>
     </seg>
     <seg type="verse" id="b.JOH.19.16">
      <s id="b.JOH.19.16.1">Təzzar issəllam i sojitan Ɣaysa y ad t-attaytayan fəl šiləlt.</s>
      <s id="b.JOH.19.16.2">Təzzar əzzərgazan sojitan Ɣaysa.</s>
     </seg>
     <seg type="verse" id="b.JOH.19.17">
      <s id="b.JOH.19.17.1">Igmad aɣrəm eway ənta iman-net šiləlt ta fəl z-attaytay.</s>
      <s id="b.JOH.19.17.2">Ikka təkašwart tas itawannu «Təkəyya», itawann-as daɣ təlɣibranit «Golgota».</s>
     </seg>
     <seg type="verse" id="b.JOH.19.18">
      <s id="b.JOH.19.18.1">Den da ad əttəytayan sojitan Ɣaysa fəl šiləlt.</s>
      <s id="b.JOH.19.18.2">Əttəytayan əššin meddan wiyyad əntanay da fəl šiləlen, iyyan iggaz aɣil ən Ɣaysa, wa hadan iggaz zalgat-net.</s>
     </seg>
     <seg type="verse" id="b.JOH.19.19">
      <s id="b.JOH.19.19.1">Omar Bilatəs s ad ammatkal əsəllum itəwəktəb fall-as «Ɣaysa wa n Nazaret, əmənokal ən Kəl-Əlyəhud», itəwəsəltəɣ i šiləlt.</s>
      <s id="b.JOH.19.19.2">Itawagg' awen da.</s>
     </seg>
     <seg type="verse" id="b.JOH.19.20">
      <s id="b.JOH.19.20.1">Kəl-Əlyəhud aggotnen əɣran əsəllum wa.</s>
      <s id="b.JOH.19.20.2">Ənta edag wa daɣ ittəytay Ɣaysa fəl šiləlt ihoz aɣrəm, amaran əsəllum wa iktab daɣ awalan win təlɣibranit, əd təlatint əd təgərekt.</s>
     </seg>
     <seg type="verse" id="b.JOH.19.21">
      <s id="b.JOH.19.21.1">Ənnan limaman win zawwarnen ən Kəl-Əlyəhud i Bilatəs: «Ad wər təktəba fəl šiləlt as: "Aləs wa əmənokal ən Kəl Əlyəhud", kalar əktəb fall-as as: "aləs da wa innan ənta a imosan əmənokal ən Kəl-Əlyəhud."</s>
     </seg>
     <seg type="verse" id="b.JOH.19.22">
      <s id="b.JOH.19.22.1">Inn-asan Bilatəs: «Arat wa əktaba, wər-tu-za-səmməttəya.»</s>
     </seg>
     <seg type="verse" id="b.JOH.19.23">
      <s id="b.JOH.19.23.1">Assaɣa wad əttitayan sojitan Ɣaysa fəl šiləlt, ədkalan isəlsa-net, əgan-asan əkkozat təzunen, əkkullu n iyyan daɣ-san igraw iyyat.</s>
      <s id="b.JOH.19.23.2">Ədkalan əntada təkatkat-net ta zəwwarat, təgat daɣ təbdoq wər iha a imosan azamay, tosaɣ-du ɣur afalla har eres.</s>
     </seg>
     <seg type="verse" id="b.JOH.19.24">
      <s id="b.JOH.19.24.1">Ənnan gar-essan: Ad wər nəzəzzərrət təkatkat ta, ofa ad nagu šišaɣeren fəl wa tat-z-ilen.</s>
      <s id="b.JOH.19.24.2">Arat wa ənnan-tu fəl ad andu awal ihan Ikətban n Ənnəbitan.</s>
      <s id="b.JOH.19.24.3">Awal wa inna: «Əzunan tabdoq-in, təzzar əgan šišaɣeren fəl təkatkat-in» Arat wen ənta iman-net a əgan sojitan.</s>
     </seg>
     <seg type="verse" id="b.JOH.19.25">
      <s id="b.JOH.19.25.1">Təgəttawt ta fəl ittəytay Ɣaysa, əbdadnat dagma-net tədoden əmosnen anna-net, əd tamadrayt n anna-net, əd Maryama ta n təntut ən Klobas, əd Maryama ta n Magdala.</s>
     </seg>
     <seg type="verse" id="b.JOH.19.26">
      <s id="b.JOH.19.26.1">Ogga Ɣaysa anna-net, inay ənalkim-net wa n əməri-net ibdad dagma n anna-net, inn-as: «Anna, barar-nam əddi».</s>
     </seg>
     <seg type="verse" id="b.JOH.19.27">
      <s id="b.JOH.19.27.1">Təzzar inna y ənalkim-net wen: «Anna-nak əddi».</s>
      <s id="b.JOH.19.27.2">Amazay wen da daɣ dər-əs iddew ənalkim wen s aɣaywan-net issan daɣ-as.</s>
     </seg>
     <seg type="verse" id="b.JOH.19.28">
      <s id="b.JOH.19.28.1">Dəffər awen inna Ɣaysa: «Ih-i fad», fəlas issan as arat kul ikmal, amaran batu ta wər tat-iga ar fəl ad andu awal ihan Ikətban n Ənnəbitan.</s>
     </seg>
     <seg type="verse" id="b.JOH.19.29">
      <s id="b.JOH.19.29.1">Edag wa insa daɣ-as əɣəzu iha esmad kəzbəran wəllen, təmmətkal šikəst təttal d əmi n alawag n əzzənəf n ənniɣnaɣ iyyan idwâlan as itawannu Xisob, itawasalmaɣ-du daɣ esmad wa, təzzar itawazzal-in s əmi-net.</s>
     </seg>
     <seg type="verse" id="b.JOH.19.30">
      <s id="b.JOH.19.30.1">As izannalmaz Ɣaysa esmad wa kəzbəran a, inna: «Arat kul ikmal.»</s>
      <s id="b.JOH.19.30.2">Təzzar issəras eɣaf-net, əgmadan-tu man.</s>
     </seg>
     <seg type="verse" id="b.JOH.19.31">
      <s id="b.JOH.19.31.1">Əzəl wen taggin mutag n əmud wa n Akkay.</s>
      <s id="b.JOH.19.31.2">Kəl Əlyəhud wər əren ad aqqaminat alzanazaten n aytedan əwarnat šiləlen daɣ əzəl wa n təsanfat-nasan.</s>
      <s id="b.JOH.19.31.3">Ənta əzəl wen, wər ogda əd win hadatnen təzzəwwərt.</s>
      <s id="b.JOH.19.31.4">Təzzar əglan əssəstanan Bilatəs ənnan-as: «Amər s ad tawarzin daran-nasan, fəl a tan-iba tarmad, təssukəsa-du alzanazaten!»</s>
     </seg>
     <seg type="verse" id="b.JOH.19.32">
      <s id="b.JOH.19.32.1">Əkkan-du sojitan meddan win tawataytaynen dagma ən Ɣaysa.</s>
      <s id="b.JOH.19.32.2">Ərzan idaran ən wa azzaran, okayan əs wa n əššin əgan-as awen da.</s>
     </seg>
     <seg type="verse" id="b.JOH.19.33">
      <s id="b.JOH.19.33.1">As d-ewadan Ɣaysa ənayan as as d-osan da aba-tu.</s>
      <s id="b.JOH.19.33.2">Təzzar əqqiman da wər ərzen idaran-net.</s>
     </seg>
     <seg type="verse" id="b.JOH.19.34">
      <s id="b.JOH.19.34.1">Mišan idag iyyan daɣ sojitan win tasaga ən Ɣaysa, isaxarabbat-tat s allaɣ-net.</s>
      <s id="b.JOH.19.34.2">Amazay wen da daɣ-as d-iffay əzni d aman.</s>
     </seg>
     <seg type="verse" id="b.JOH.19.35">
      <s id="b.JOH.19.35.1">Awedan wa igan isalan win, inay-tan əs šittawen-net, amaran təgəyya-net tidət a təmos.</s>
      <s id="b.JOH.19.35.2">Issan as tidət ta təzdarat as iššewal da, fəl ad təzzəgzənam kawanay da.</s>
     </seg>
     <seg type="verse" id="b.JOH.19.36">
      <s id="b.JOH.19.36.1">Ənta aratan win kul wər əgen ar fəl ad andu awal ihan Ikətban n Ənnəbitan.</s>
      <s id="b.JOH.19.36.2">Awal wa inna: «Wər z-arraz waliyyan daɣ ɣasan-net.»</s>
     </seg>
     <seg type="verse" id="b.JOH.19.37">
      <s id="b.JOH.19.37.1">Awal wa ihan Ikətban n Ənnəbitan ih-ay əntada as: «Ad əssədəgan isawadan-nasan sa sər wa saxxarabben.»</s>
     </seg>
     <seg type="verse" id="b.JOH.19.38">
      <s id="b.JOH.19.38.1">Dəffər adi osad-du Yusəf wa n əɣrəm n Arimatay, imosan iyyan daɣ nalkiman ən Ɣaysa, eges daɣ əssir, fəlas iksud Kəl-Əlyəhud.</s>
      <s id="b.JOH.19.38.2">Ikka Bilatəs igmay daɣ-as ad awəy alzanazat ən Ɣaysa.</s>
      <s id="b.JOH.19.38.3">Ikf-ay Bilatəs turagat n awen, təzzar igla eway alzanazat.</s>
     </seg>
     <seg type="verse" id="b.JOH.19.39">
      <s id="b.JOH.19.39.1">Osa-ddu Nikodemos ənta da, s ənta as kala din-osa Ɣaysa ahad iyyan dat awen.</s>
      <s id="b.JOH.19.39.2">Eway-du amadal ən karadat təmərwen ən kilaw ən təfaršit daɣ ənɣalan alwarditan.</s>
     </seg>
     <seg type="verse" id="b.JOH.19.40">
      <s id="b.JOH.19.40.1">Idkal-du Yusəf əd Nikodemos alzanazat ən Ɣaysa əgan-tat daɣ šifit təgat daɣ təsəwad, əssəlalan-tat adutan əzodnen.</s>
      <s id="b.JOH.19.40.2">Arat wa imos alɣadat ən Kəl-Əlyəhud daɣ anabal ən nəmməttan.</s>
     </seg>
     <seg type="verse" id="b.JOH.19.41">
      <s id="b.JOH.19.41.1">Edag wa daɣ itawataytay Ɣaysa fəl təgəttawt ih-ay afarag.</s>
      <s id="b.JOH.19.41.2">Amaran afarag wen təh-ay təsaskawt taynayat as wər kala tat-iggaz ənəmmettən.</s>
     </seg>
     <seg type="verse" id="b.JOH.19.42">
      <s id="b.JOH.19.42.1">Əzəl wen ənta daɣ simutugan Kəl-Əlyəhud y əzəl-nasan wa n təsanfawt, awen da fəl iga Yusəf əd Nikodemos Ɣaysa daɣ təsaskawt ta, fəlas ənta a təhozat.</s>
     </seg>
    </div>
    <div type="chapter" id="b.JOH.20">
     <seg type="verse" id="b.JOH.20.2">
      <s id="b.JOH.20.2.1">Tozal təkka Simɣon Butros d ənalkim wa isannahal Ɣaysa tara tənn-asan: «Əməli itawakkas daɣ təsaskawt amaran wər nəssen edag wa daq q-əgan.»</s>
     </seg>
     <seg type="verse" id="b.JOH.20.3">
      <s id="b.JOH.20.3.1">Irdaɣ-du Butros d ənalkim wa hadan əkkan təsaskawt.</s>
     </seg>
     <seg type="verse" id="b.JOH.20.4">
      <s id="b.JOH.20.4.1">Ozalan fəl əššin-essan, təzzar azzar-in ənalkim wa hadan fəlas orna Butros daɣ azzal,</s>
     </seg>
     <seg type="verse" id="b.JOH.20.5">
      <s id="b.JOH.20.5.1">iššəgga inay šisəwad šin šifit ənsanat den, mišan wər iggez.</s>
     </seg>
     <seg type="verse" id="b.JOH.20.6">
      <s id="b.JOH.20.6.1">Simɣon Butros wa das-d-ilkaman ənta da ewad-du.</s>
      <s id="b.JOH.20.6.2">Iggaz təsaskawt, inay əntada šisəwad šin ənsanat den.</s>
     </seg>
     <seg type="verse" id="b.JOH.20.7">
      <s id="b.JOH.20.7.1">Inay asalsaw wa iwaran eɣaf ən Ɣaysa wər irtay əd šifit, ittal insa s aganna, iha edag-net.</s>
     </seg>
     <seg type="verse" id="b.JOH.20.8">
      <s id="b.JOH.20.8.1">Təzzar iggaz-du ənalkim wa hadan, s ənta a d-ewadan əstizarat, inay arat wa izzəgzan-tu.</s>
     </seg>
     <seg type="verse" id="b.JOH.20.9">
      <s id="b.JOH.20.9.1">Ənta harwa da wər əgren Ikətban n ənnəbitan win ənnanen Ɣaysa kundaba inkar-du daɣ nəmməttan.</s>
     </seg>
     <seg type="verse" id="b.JOH.20.10">
      <s id="b.JOH.20.10.1">Təzzar əqqalan nalkiman win aɣaywan-nasan.</s>
     </seg>
     <seg type="verse" id="b.JOH.20.11">
      <s id="b.JOH.20.11.1">Maryama təlla dat təsaskawt daɣ ihəz təhallu.</s>
      <s id="b.JOH.20.11.2">Təššəgga daɣ amazay wa daɣ təhallu den,</s>
     </seg>
     <seg type="verse" id="b.JOH.20.12">
      <s id="b.JOH.20.12.1">tənay əššin angalosan əssimlalnen, əqqiman daɣ adag was kala a tu-təha alzanazat ən Ɣaysa.</s>
      <s id="b.JOH.20.12.2">Iyyan illa ɣur anamod n aɣaf-net, wa hadan illa ɣur daran-net.</s>
     </seg>
     <seg type="verse" id="b.JOH.20.13">
      <s id="b.JOH.20.13.1">Təzzar ənnan-as: «Ma kam isâlan, tantut?»</s>
      <s id="b.JOH.20.13.2">Tənn-asan: «Wər di-isəlu ar imiwəy wa iga Əməli-nin, amaran wər əssena dad itawagga.»</s>
     </seg>
     <seg type="verse" id="b.JOH.20.14">
      <s id="b.JOH.20.14.1">As tənna arat wa, təswad dəffər-əs, togga Ɣaysa ibdad.</s>
      <s id="b.JOH.20.14.2">Mišan wər təssen as ənta awen.</s>
     </seg>
     <seg type="verse" id="b.JOH.20.15">
      <s id="b.JOH.20.15.1">Inn-as Ɣaysa: «Ma kam-isâlan tantut?</s>
      <s id="b.JOH.20.15.2">Ma imos was təsaggada?»</s>
      <s id="b.JOH.20.15.3">Tənn-as Maryama: «Ya aləs wa, kud kay a t-ewayan, təməlaɣ-i dad illa fəl a t-id-awəya.»</s>
      <s id="b.JOH.20.15.4">Arat wa, as das-tu-tənna a təɣil əmagyak n afarag wa təha təsaskawt a das-iššewalan.</s>
     </seg>
     <seg type="verse" id="b.JOH.20.16">
      <s id="b.JOH.20.16.1">Inn-as Ɣaysa: «Maryama!», təzzar təmalallay-t-in tənn-as daɣ awal wa n təlɣibranit: «Rabbuni!» (almaɣna n awen Əššix-in.)</s>
     </seg>
     <seg type="verse" id="b.JOH.20.17">
      <s id="b.JOH.20.17.1">Inn-as Ɣaysa: «A di-wər-təgdəla teklay, fəlas harwa da wər əggəzzaya s Abba; kalar aglu əməl i mədrayan-in as nak ad aggazzaya s Abba-nin, s ənta a imosan Abba-nawan kawanay da, aggazzaya s Əməli-nin s ənta a imosan Əməli-nawan kawanay da.»</s>
     </seg>
     <seg type="verse" id="b.JOH.20.18">
      <s id="b.JOH.20.18.1">Təgla Maryama təmal i nalkiman as tənay Əməli, təmal-asan aratan win fəl das-imməgrad.</s>
     </seg>
     <seg type="verse" id="b.JOH.20.19">
      <s id="b.JOH.20.19.1">Tadwit n alxad wen iman-net, əddewan nalkiman, əɣfalan-du ehan fəl man-nasan, fəlas əksudan imuzaran ən Kəl-Əlyəhud.</s>
      <s id="b.JOH.20.19.2">Osa-ddu Ɣaysa ibdad gar-essan inn-asan: «Ig-awan Məššina alxer!»</s>
     </seg>
     <seg type="verse" id="b.JOH.20.20">
      <s id="b.JOH.20.20.1">Dəffər as dasan-inna awen issəkn-en ifassan-net, əd tasaga-net.</s>
      <s id="b.JOH.20.20.2">Əknan nalkiman tədəwit fəl anay wa əgan y Əməli.</s>
     </seg>
     <seg type="verse" id="b.JOH.20.21">
      <s id="b.JOH.20.21.1">Ilas inn-asan: «Ig-awan Məššina alxer!</s>
      <s id="b.JOH.20.21.2">Əzimazalaq-qawan s asaway was di-d-izammazal Abba.»</s>
     </seg>
     <seg type="verse" id="b.JOH.20.22">
      <s id="b.JOH.20.22.1">Dəffər as dasan-iga batu ta, issəwad-du fall-asan s əmi-net, inn-asan: «Təgrəwamet Infas wa Zəddigan!</s>
     </seg>
     <seg type="verse" id="b.JOH.20.23">
      <s id="b.JOH.20.23.1">Win as təssorafam ibakkadan-nasan za, dasan-təwəsurəfan, amaran win as tan-wər-təssorafam, wər z' əgrəwan təsureft-nasan.»</s>
     </seg>
     <seg type="verse" id="b.JOH.20.24">
      <s id="b.JOH.20.24.1">Tuma was təsəmmadəq-net Eknay, wər iha inalkiman win maraw d əššin assaɣa wa tan-d-osa Ɣaysa.</s>
     </seg>
     <seg type="verse" id="b.JOH.20.25">
      <s id="b.JOH.20.25.1">As ənnan nalkiman win i Tuma: «Nənay Əməli!», inn-asan: «Wər z-əzzəgzənaɣ iket wər ənaya šimijar ən nəsmar daɣ fassan-net, ədəsaɣ idaggan-nasan s adad-in, ədəsa tasaga-net s əfus-in.»</s>
     </seg>
     <seg type="verse" id="b.JOH.20.26">
      <s id="b.JOH.20.26.1">As əgan əttam adan dəffər awen, əddewan-du nalkiman ən Ɣaysa daɣ ahan iyyan amaran ih-en Tuma daɣ taklat ten.</s>
      <s id="b.JOH.20.26.2">Iggaz-du fall-asan Ɣaysa da əharnat təsəhar n ahan, ibdad gar-essan, inn-asan: «Ig-awan Məššina alxer!»</s>
     </seg>
     <seg type="verse" id="b.JOH.20.27">
      <s id="b.JOH.20.27.1">Dəffər adi inn' i Tuma: «Agu adad-nak da, təswəda daɣ fassan-in, tədəsa tasaga-nin s əfus-nak, təzzəgzəna taqqama da wər təqqelaɣ əkafər!»</s>
     </seg>
     <seg type="verse" id="b.JOH.20.28">
      <s id="b.JOH.20.28.1">Inn-as Tuma: «Ya Məššina di n Əməli-nin!»</s>
     </seg>
     <seg type="verse" id="b.JOH.20.29">
      <s id="b.JOH.20.29.1">Inn-as Ɣaysa: «Kay wər təzzəgzana har di-tənaya.</s>
      <s id="b.JOH.20.29.2">Iket təfalawist əllan-tu dər-əs win sər-i əzzəgzannen da wər di-ənayan!»</s>
     </seg>
     <seg type="verse" id="b.JOH.20.30">
      <s id="b.JOH.20.30.1">Immozal Ɣaysa alɣalamaten šiyyad aggotnen dat nalkiman-net, mišan ya wər sər-əsnat imməgrad əlkəttab wa.</s>
     </seg>
     <seg type="verse" id="b.JOH.20.31">
      <s id="b.JOH.20.31.1">Eges arat wa t-ihan, itiwaktab fəl ad təzzəgzənam as Ɣaysa ənta a imosan Əlməsix, imos Barar ən Məššina, təssənam əntada âs, as sər-əs təzzəgzanam ad təgrəwam təməddurt s esəm-net.</s>
     </seg>
    </div>
    <div type="chapter" id="b.JOH.21">
     <seg type="verse" id="b.JOH.21.2">
      <s id="b.JOH.21.2.1">Simɣon Butros, əd Tuma was təsəmmadəq-net Eknay, əd Natanayel wa n Kana daɣ amadal ən Galilaya, əd bararan ən Zebeday, d əššin nalkiman wiyyad, ket-nasan əddewan.</s>
     </seg>
     <seg type="verse" id="b.JOH.21.3">
      <s id="b.JOH.21.3.1">Inn-asan Simɣon Butros: «Nak ad akkaɣ edag n abbaz ən kifitan.»</s>
      <s id="b.JOH.21.3.2">Ənnan-as: «Nakkanay da nəddew dər-ək.»</s>
      <s id="b.JOH.21.3.3">Əglan, əggazan taɣlalt.</s>
      <s id="b.JOH.21.3.4">Ahad wen wər daɣ-as obezan wala.</s>
     </seg>
     <seg type="verse" id="b.JOH.21.4">
      <s id="b.JOH.21.4.1">As affaw iwar-in Ɣaysa təgadamayt n agaraw, mišan wər əssenan nalkiman-net as ənt' awen.</s>
     </seg>
     <seg type="verse" id="b.JOH.21.5">
      <s id="b.JOH.21.5.1">Inn-asan Ɣaysa: «Imaran-in, ak abbaz a wər təgem wala daɣ kifitan?»</s>
      <s id="b.JOH.21.5.2">Ənnan-as: «Kala».</s>
     </seg>
     <seg type="verse" id="b.JOH.21.6">
      <s id="b.JOH.21.6.1">Inn-asan: «Əgərat əməzzezdər-nawan wa n abbaz ən kifitan fəl aganna wa n əɣil ən təɣlalt, a tan-təgrəwam.»</s>
      <s id="b.JOH.21.6.2">Əgaran əməzzezdər-nasan daɣ agaraw, təzzar indar-asan a t-id-ədkəlan, fəl awa əgan kifitan win t-əhanen daɣ igət.</s>
     </seg>
     <seg type="verse" id="b.JOH.21.7">
      <s id="b.JOH.21.7.1">Təzzar inkar ənalkim wa isannahal Ɣaysa tara inn' i Butros: «Əməli awa!»</s>
      <s id="b.JOH.21.7.2">Da daɣ ad isla Simɣon Butros as Əməli awen, ənta ad iqqan asalsaw-net wa n afalla, fəlas izzaf, təzzar itaraggat daɣ agaraw.</s>
     </seg>
     <seg type="verse" id="b.JOH.21.8">
      <s id="b.JOH.21.8.1">Amaḍal ən sanatat təmad n əɣil ɣas a əllanen gar-essan əd təgadamayt n agaraw.</s>
      <s id="b.JOH.21.8.2">Əqqiman-du nalkiman win hadatnen daɣ təɣlalt ərkaban-du dəffər-san əməzzezdər-nasan, idnay kifitan.»</s>
     </seg>
     <seg type="verse" id="b.JOH.21.9">
      <s id="b.JOH.21.9.1">Əzzəbben-du ɣas oggan temsay ən təmakaten fəl naŋŋin kifitan, tənsa təgəlla den əntada.</s>
     </seg>
     <seg type="verse" id="b.JOH.21.10">
      <s id="b.JOH.21.10.1">Inn-asan Ɣaysa: «Awəyat-du arat daɣ kifitan win du-tobazam əmərədda.»</s>
     </seg>
     <seg type="verse" id="b.JOH.21.11">
      <s id="b.JOH.21.11.1">Igmad-du Simɣon Butros aman illil-asan s arakab n əməzzezdər wa əhan kifitan.</s>
      <s id="b.JOH.21.11.2">Temeday əd səmmosat təmərwen ən kifi əd karad əs kul win zawwarnen a t-əhanen mišan wər izzərrat.</s>
     </seg>
     <seg type="verse" id="b.JOH.21.12">
      <s id="b.JOH.21.12.1">Inn-asan Ɣaysa: «Ayewat tatšim.»</s>
      <s id="b.JOH.21.12.2">Inalkiman wər tan-iha i ihalan ad issəstən Ɣaysa ann-as: «Ma təmosa?» fəlas əssanan as Əməli awen.</s>
     </seg>
     <seg type="verse" id="b.JOH.21.13">
      <s id="b.JOH.21.13.1">Ihoz-tan-in Ɣaysa, obaz-du tagəlla ikf-asan-tat, ikf-en əntada kifitan.</s>
     </seg>
     <seg type="verse" id="b.JOH.21.14">
      <s id="b.JOH.21.14.1">Taklat ta ənta a təmosat ənəfilal wa n karad a d-iga Ɣaysa i nalkiman-net wa n a d-inkar daɣ nəmməttan.</s>
     </seg>
     <seg type="verse" id="b.JOH.21.15">
      <s id="b.JOH.21.15.1">Dəffər as ətšan inna Ɣaysa i Simɣon Butros: «Simɣon wa n ag Yaxya, ak tidət da a imos as tara ta di-təge togar ta di-əgan nalkiman win hadatnen?»</s>
      <s id="b.JOH.21.15.2">Inn-as Simɣon: «Ayew Əməli, təssana daɣ tara ta dak-əge.»</s>
      <s id="b.JOH.21.15.3">Inn-as Ɣaysa: «Agəz ijamaran-in.»</s>
     </seg>
     <seg type="verse" id="b.JOH.21.16">
      <s id="b.JOH.21.16.1">Ig-as y əsəstan wa igi wa n əššin inn-as: «Simɣon wa n ag Yaxya, ak təreɣ-i?»</s>
      <s id="b.JOH.21.16.2">Inn-as Butros: «Ayew Əməli, təssana daɣ tara ta dak-əge.»</s>
      <s id="b.JOH.21.16.3">Inn-as Ɣaysa: «Əqqəl amadan n ayfəd-in.»</s>
     </seg>
     <seg type="verse" id="b.JOH.21.17">
      <s id="b.JOH.21.17.1">Ig-as y əsəstan wa igi wa n karad tolas inn-as: «Simɣon wa n ag Yaxya, ak təreɣ-i?»</s>
      <s id="b.JOH.21.17.2">Əxšadan man ən Simɣon Butros fəlas karad igitan das-iga Ɣaysa y əsəstan wa.</s>
      <s id="b.JOH.21.17.3">Inn-as: «Əməli, kay a issanan daɣ arat kul, təssanaɣ as əreq-qay.»</s>
      <s id="b.JOH.21.17.4">Inn-as Ɣaysa: «Əssən daɣ ayfəd-in.</s>
     </seg>
     <seg type="verse" id="b.JOH.21.18">
      <s id="b.JOH.21.18.1">Əggəyyeɣ əsilakanaɣ-ak as harwa təmədrəyaɣ, iman-nak as təlassa tabdoq-nak, tətakkaɣ edag was tare, mišan əzəl wa daɣ za təqqəlaɣ aɣmar, ad təzzəlaɣ ifassan-nak, assals-ik awedan tabdoq-nak, awəy-kay s adag as wər tareɣ iki-net.»</s>
     </seg>
     <seg type="verse" id="b.JOH.21.19">
      <s id="b.JOH.21.19.1">Batu ta issoka sər-əs Ɣaysa ənnuɣ ən təmattant ta z-agu Butros s ənta as z' assaknu adkul wa ɣur-əs iga Məššina.</s>
      <s id="b.JOH.21.19.2">Dəffər as iga batu ta inna tolas: «Əlkəm-i»</s>
     </seg>
     <seg type="verse" id="b.JOH.21.20">
      <s id="b.JOH.21.20.1">Iswad-in Butros dəffər-əs ogga ənalkim wa isannahal Ɣaysa tara ilkam-asan-du.</s>
      <s id="b.JOH.21.20.2">Ənalkim wa ənta a isaɣɣamaran daɣ ihəz n ədmaran ən Ɣaysa ahad wad tattin imensewan n əmud wa n Akkay.</s>
      <s id="b.JOH.21.20.3">Amaran ənta harwa da as kala ad issəstanan Ɣaysa inn-as: «Əməli, ma imos wa kay z' akkaddalan.»</s>
     </seg>
     <seg type="verse" id="b.JOH.21.21">
      <s id="b.JOH.21.21.1">As t-ogga Butros issəstan Ɣaysa inn-as: «Ənta za Əməli, məni taɣara-net?»</s>
     </seg>
     <seg type="verse" id="b.JOH.21.22">
      <s id="b.JOH.21.22.1">Inn-as Ɣaysa: «Kud imos as areɣ ad iddər har d-əqqəla da tədi wər kay-təqqel.</s>
      <s id="b.JOH.21.22.2">Kay əlkəm-i ɣas!»</s>
     </seg>
     <seg type="verse" id="b.JOH.21.23">
      <s id="b.JOH.21.23.1">Wazawazan salan daɣ məzzəgzan əs Ɣaysa as ənalkim wa wər tu-z-iba.</s>
      <s id="b.JOH.21.23.2">Ənta Ɣaysa wərgeɣ a inna wər tu-z-iba, tənna ɣas a iga: «Kud imos as areɣ ad iddər har d-əqqəla da tədi wər-kay təqqel.»</s>
     </seg>
     <seg type="verse" id="b.JOH.21.24">
      <s id="b.JOH.21.24.1">Ənalkim wa ənta iman-net as iggəyyat fəl igitan win, iktab-tan.</s>
      <s id="b.JOH.21.24.2">Nəssan as təgəyya-net tidət a təmos.</s>
     </seg>
     <seg type="verse" id="b.JOH.21.25">
      <s id="b.JOH.21.25.1">Ɣaysa iga aratan wiyyad aggotnen.</s>
      <s id="b.JOH.21.25.2">As igmay awedan d a sər-san ammagrad s iyyan-iyyan, ordeɣ as əddənet kul da wər za tawəy əlkəttaban win z-iktəb daɣ talɣa ta.</s>
     </seg>
    </div>
   </div>
   <div type="book" id="b.TIT">
    <div type="chapter" id="b.TIT.1">
     <seg type="verse" id="b.TIT.1.1">
      <s id="b.TIT.1.1.1">Awa nak Buləs, imosan akli ən Məššina, n anammazul ən Ɣaysa Əlməsix.</s>
      <s id="b.TIT.1.1.2">Issiwar-i Məššina əzuk n a d-awəyaɣ əs tarrayt ta n əzəgzan aytedan win isannafran; əssusənaq-qan tidət ta tan-za-tassaknit anamod was z'agin təməddurt tənimannakat əd tara ən Məššina.</s>
     </seg>
     <seg type="verse" id="b.TIT.1.2">
      <s id="b.TIT.1.2.1">Əmmək en daɣ as z'agin attama ən təməddurt ta təɣlalat.</s>
      <s id="b.TIT.1.2.2">Təməddurt ten, Məššina di wər nətəggu bahu a igan arkawal-net dat əxluk n əddənet.</s>
     </seg>
     <seg type="verse" id="b.TIT.1.3">
      <s id="b.TIT.1.3.1">Amaran Məššina isinafalal awal-net daɣ alwaq was otas.</s>
      <s id="b.TIT.1.3.2">Awal wen ənta a iha əlmaɣiza was du-tawaflasa s igi-net, daɣ əlkama y awas omar Məššina di n Ənəssefsi-nana.</s>
     </seg>
     <seg type="verse" id="b.TIT.1.4">
      <s id="b.TIT.1.4.1">Əhulaq-qay-in Titəs.</s>
      <s id="b.TIT.1.4.2">Təmosa zun barar-in wa n tidət a dər ədrawaɣ əzəgzan.</s>
      <s id="b.TIT.1.4.3">Əgmaya daɣ Məššina di n Abba, d Ənəssefsi-nana Ɣaysa-Əlməsix, a fall-ak d-izazzabben arraxmat, d alxer.</s>
     </seg>
     <seg type="verse" id="b.TIT.1.5">
      <s id="b.TIT.1.5.1">Oyyeq-qay-in daɣ akal ən Kəret fəl ad təsəkkəsəwaɣ awa din-iqqiman daɣ əššəɣəl-nana, təzzar taga daɣ əkkullu n əɣrəm imuzaran i tiddawat ən Kəl-Əlməsix ta tu-tahat.</s>
      <s id="b.TIT.1.5.2">Aktu aratan win as kay-omara, a tan-imosan as:</s>
     </seg>
     <seg type="verse" id="b.TIT.1.6">
      <s id="b.TIT.1.6.1">Akkiyyan daɣ muzaran win ihor a tu-wər-illa i ifragan a sər-əs ann'arat, izlaf tantut iyyadda, ila bararan əzzigzannen, as tu-wər-ill'i z'annin əlan arak aladab, madeɣ wər əbbərdagan.</s>
     </seg>
     <seg type="verse" id="b.TIT.1.7">
      <s id="b.TIT.1.7.1">Ənta aɣmar ən tiddawat Məššina a t-iflasan izzozar-tu i tamattay-net, daɣ adi ilzam-tu ad imos awedan as tu-wər-illa i ifragan a sər-əs ann'arat: Wər idkel iman-net dənnəg aytedan, wər ila tuksay n əwəl, wər imos əməšwi, wər imos əməkkennəs, wala deɣ itatt'alxaram.</s>
     </seg>
     <seg type="verse" id="b.TIT.1.8">
      <s id="b.TIT.1.8.1">Kalar arat wa t-ilzaman ad imos aləs iha amagaru, ira imazalan win olaɣnen, imos ag əlməxsud, n əməzzəleləɣ, n əmizdag innodan daɣ əwəl-net.</s>
     </seg>
     <seg type="verse" id="b.TIT.1.9">
      <s id="b.TIT.1.9.1">Isigatakkat wəllen daɣ ləkkum y awal wa ilan ələsəl s əmmək was itawasasaɣra.</s>
      <s id="b.TIT.1.9.2">As ig'adi, ad igrəw fərregat n ad itamar aytedan s əsəssəɣri wa n tidət itaggu, ifrəg əntada ad isattaddu y aytedan win das-əggewalnen as əntanay a əhanen alxata.</s>
     </seg>
     <seg type="verse" id="b.TIT.1.10">
      <s id="b.TIT.1.10.1">Ənta əllan-tu aytedan aggotnen, wəllen win d-əgmadnen Kəl-Əlyəhud, əmosnen inəffəllag, əššewalnen ixərsan, saxrakan aytedan.</s>
     </seg>
     <seg type="verse" id="b.TIT.1.11">
      <s id="b.TIT.1.11.1">Aytedan win di ilzam ad təwədbəɣan mawan-nasan, fəlas saxrakan iɣawnatan əɣradnen s əsəssəɣri n aratan wər nəmməkkan.</s>
      <s id="b.TIT.1.11.2">Tattin s'awen alxaram.</s>
     </seg>
     <seg type="verse" id="b.TIT.1.12">
      <s id="b.TIT.1.12.1">Iyyan daɣ kəl-akal-nasan, imosan ənnəbi a innan: «Kəl-Kəret, ig'as har faw təmosam inəsbuha, təmosam šilan wəxsan aššarnen, ən nəffərəšša wər nəsəmədrin ar daɣ a ətšan.»</s>
     </seg>
     <seg type="verse" id="b.TIT.1.13">
      <s id="b.TIT.1.13.1">Amaran arat wa inna da, tidət a imos.</s>
      <s id="b.TIT.1.13.2">Awen da fəlas ag-asan ərruɣmatan əsȧsnen, fəl ad izəluləɣ əzəgzan-nasan,</s>
     </seg>
     <seg type="verse" id="b.TIT.1.14">
      <s id="b.TIT.1.14.1">aqqamin da wər əlkeman i mayyan ən Kəl-Əlyəhud, d iḍufan n aytedan win əmməzraynen tidət.</s>
     </seg>
     <seg type="verse" id="b.TIT.1.15">
      <s id="b.TIT.1.15.1">Arat kul zəddig y aytedan win as zaddogan man-nasan.</s>
      <s id="b.TIT.1.15.2">Mišan aytedan win as wər zaddogan man-nasan, ugayân deɣ s əzəgzan, ɣur-san wər t-illa a zəddigan, fəlas taytwen-nasan, d ənnəyaten-nasan kul ih-enat iba n tazdak.</s>
     </seg>
     <seg type="verse" id="b.TIT.1.16">
      <s id="b.TIT.1.16.1">Gannin əksudan Məššina, mišan imazalan win taggin sataddan as ənkuran-tu.</s>
      <s id="b.TIT.1.16.2">Əmosan aytedan tagginen igitan əssiglafnen, əmosan inəmməzray a fəl tu-wər-illa igi n əmazal olaɣan.</s>
     </seg>
    </div>
    <div type="chapter" id="b.TIT.2">
     <seg type="verse" id="b.TIT.2.1">
      <s id="b.TIT.2.1.1">Amaran kay, tamar s aratan win namannaknen əd tarrayt ta imal əsəssəɣri wa n tidət.</s>
     </seg>
     <seg type="verse" id="b.TIT.2.2">
      <s id="b.TIT.2.2.1">Tannaɣ i meddan win waššarnen ad əqqəlan aytedan sammodnen, əttafnen əzzəbun, ənnodan daɣ wallan-nasan, issohat əzəgzan-nasan, təh-en tara, əlan zəmmerat.</s>
     </seg>
     <seg type="verse" id="b.TIT.2.3">
      <s id="b.TIT.2.3.1">Əmmək wen daɣ as ilzam ad t-aginat tədoden šin waššarnen.</s>
      <s id="b.TIT.2.3.2">Amər-tanat s ad əttəfnat əzzəbun-nasnat dat Məššina.</s>
      <s id="b.TIT.2.3.3">Ad wər tazamnat wala iqqəl alxal-nasnat tessay n esmad aggen.</s>
      <s id="b.TIT.2.3.4">Əqqəlnatet aytedan tamarnen s əmazal n awa olaɣan.</s>
     </seg>
     <seg type="verse" id="b.TIT.2.4">
      <s id="b.TIT.2.4.1">.Ədgəznatet daɣ ammar ən tədoden šin madrornen s ad irenat meddan-nasnat, əd bararan-nasnat.</s>
     </seg>
     <seg type="verse" id="b.TIT.2.5">
      <s id="b.TIT.2.5.1">Əqqəlnat šidoden ənnodanen daɣ wallan-nasnat, aginat alxal zəddigan.</s>
      <s id="b.TIT.2.5.2">Annattafnat d əššəɣəlan ən ɣawnatan-nasnat, aləɣnat, abbardagnat i meddan-nasnat.</s>
      <s id="b.TIT.2.5.3">As ig'adi, wər z'itəwəlku Awal ən Məššina.</s>
     </seg>
     <seg type="verse" id="b.TIT.2.6">
      <s id="b.TIT.2.6.1">Tamar harwa s əmmək wen da meddan win madrornen s ad annadin daɣ wallan-nasan.</s>
     </seg>
     <seg type="verse" id="b.TIT.2.7">
      <s id="b.TIT.2.7.1">Kay iman-nak da ilzam-kay ad tətaggaɣ imazalan olaɣnen daɣ əkkullu n anamod fəl ad təqqəlaɣ almasal y aytedan.</s>
      <s id="b.TIT.2.7.2">Tagg' əsəssəɣri igan s əwəl iyyanda, ilan almaɣna.</s>
     </seg>
     <seg type="verse" id="b.TIT.2.8">
      <s id="b.TIT.2.8.1">Taggu batuten oɣadnen as tu-wər-illa i dər-əsnat du-z-iqqəlan.</s>
      <s id="b.TIT.2.8.2">As ig'adi inəmmənkar-nanaɣ a dasan-iba a sər-naɣ ənnan təha təkma, tabəz-tan təkarakit.</s>
     </seg>
     <seg type="verse" id="b.TIT.2.9">
      <s id="b.TIT.2.9.1">Amər eklan s ad abbardagan i məssawsan daɣ əkkullu n arat, a dasan-taggin arat wa fəl tan-z-irin, ayyin-tan təmazrəyt,</s>
     </seg>
     <seg type="verse" id="b.TIT.2.10">
      <s id="b.TIT.2.10.1">amaran a daɣ-san wər takaran.</s>
      <s id="b.TIT.2.10.2">Kalar əqqəlanet aytedan əssiflasnen wəllen.</s>
      <s id="b.TIT.2.10.3">As ig'adi a d-awəyan ətəwəsəɣmar igan daɣ əkkullu n anamod y əsəssəɣri kul wa iqqalan Məššina di n Ənəssefsi-nana.</s>
     </seg>
     <seg type="verse" id="b.TIT.2.11">
      <s id="b.TIT.2.11.1">Ənta arraxmat ən Məššina tənifalal, tewây-d'efsan y aytedan kul.</s>
     </seg>
     <seg type="verse" id="b.TIT.2.12">
      <s id="b.TIT.2.12.1">Təsakn-anaɣ əmmək was za nammazzay əd mazalan win iban təksəda ən Məššina, əd tara n əddənet, fəl ad nagu daɣ əddənet təməddurt a daɣ nənnoda daɣ wallan-nana, toɣadat, tənimannak əd tara ən Məššina.</s>
     </seg>
     <seg type="verse" id="b.TIT.2.13">
      <s id="b.TIT.2.13.1">Arat wa a tu-nagu nəssigad, nəga attama n əzəl isifalawasan, imosan ənəfilal n ədkul ən Məššina di maqqaran, a t-imosan Ənəssefsi-nana Ɣaysa-Əlməsix.</s>
     </seg>
     <seg type="verse" id="b.TIT.2.14">
      <s id="b.TIT.2.14.1">Ənta a ikfan iman-net, fəl a danaɣ-isəddərfu daɣ id t-illa əššur, izzəzdəg-ana, nəqqəl tamattay-net a sər-əs təskatat, təsigatakkat daɣ igi ən mazalan win olaɣnen.</s>
     </seg>
     <seg type="verse" id="b.TIT.2.15">
      <s id="b.TIT.2.15.1">Arat da da was kay-ilzam a tu-təsasaɣra, d anamod was ilzam a sər-əs tətamaraɣ aytedan, təsuɣulaɣ-asan-t-idu.</s>
      <s id="b.TIT.2.15.2">Agu y əššəɣəl wa igi n aləs ilan batu.</s>
      <s id="b.TIT.2.15.3">A tu-wər-iməl i kay-olkân.</s>
     </seg>
    </div>
    <div type="chapter" id="b.TIT.3">
     <seg type="verse" id="b.TIT.3.1">
      <s id="b.TIT.3.1.1">Sakt-en-du as ilzam-tan ad əbbirdagan y əlxəkumat d almawakkilan-net, əkkiwanan-asan, əgəran iri y id t-illa əmazal olaɣan ketnet.</s>
     </seg>
     <seg type="verse" id="b.TIT.3.2">
      <s id="b.TIT.3.2.1">Ad wər taggin arak batuten s awedan waliyyan, wala əqqəlan inaḍlaman, ilen aladab olaɣan, əqqəlan aytedan zamazalnen talmat y əkkullu n awedan.</s>
     </seg>
     <seg type="verse" id="b.TIT.3.3">
      <s id="b.TIT.3.3.1">Fəlas nakkanay iman-nana da əstizarat wər nəla almaɣna, nəmos inəmməzray əxraknen.</s>
      <s id="b.TIT.3.3.2">Nəha əkkəlu fəlas nəlkam y ark ənnəyaten, d arak deranan, əmosnen əzzənəfan.</s>
      <s id="b.TIT.3.3.3">Nəmos aytedan as kawalan wallan-nasan, əranen əddənet, nəla alxal isinaglafan, nənimaksan gar-ena.</s>
     </seg>
     <seg type="verse" id="b.TIT.3.4">
      <s id="b.TIT.3.4.1">Mišan assaɣa w'ad tənafalal ənniɣmat ən Məššina di n Ənəssefsi, əd tara-net y aytedan,</s>
     </seg>
     <seg type="verse" id="b.TIT.3.5">
      <s id="b.TIT.3.5.1">issəfs-ana əs təhanint-net.</s>
      <s id="b.TIT.3.5.2">Wərgeɣ imazalan olaɣnen win nətaggu a fəl nəgraw efsan win.</s>
      <s id="b.TIT.3.5.3">Kalar nəgraw-tan s əširəd wa danaɣ-iga Infas wa Zəddigan.</s>
      <s id="b.TIT.3.5.4">Əširəd wa, ənta a danaɣ-ewayan əs təhut ta taynayat, isammattay-ana nəssənta təməddurt iyyat taynayat.</s>
     </seg>
     <seg type="verse" id="b.TIT.3.6">
      <s id="b.TIT.3.6.1">Infas wa izazzabbat-t-idu fall-ana s igət s əssəbab n awa iga Ɣaysa-Əlməsix imosan Ənəssefsi-nana.</s>
     </seg>
     <seg type="verse" id="b.TIT.3.7">
      <s id="b.TIT.3.7.1">Arat wa ig-ay fəl ad nəqqəl iməkkusa ən təməddurt ta təɣlalat s ənta daɣ nəga attama-nana, fəlas ikkas-ana-du daɣ tišit ən nəmməzray-net, s arraxmat-net.</s>
     </seg>
     <seg type="verse" id="b.TIT.3.8">
      <s id="b.TIT.3.8.1">Arat wa imos awal illikanan, amaran areɣ a daɣ-as tədgəza fəl ad awəy adi aytedan win əzzəgzannen əs Məššina s ad səggətəkken daɣ igi ən mazalan win olaɣnen.</s>
      <s id="b.TIT.3.8.2">Arat da da wa olaɣan, təh-ay tənfa y aytedan.</s>
     </seg>
     <seg type="verse" id="b.TIT.3.9">
      <s id="b.TIT.3.9.1">Nəməggəg əd takkayen wər nəla almaɣna d agamay ən masnat n esmawan n aljadan.</s>
      <s id="b.TIT.3.9.2">Tənəməggəga deɣ d amel gər aytedan əmmizraynen, d əməstan igan daɣ talɣa n əššəriɣa ən Kəl-Əlyəhud, fəlas wər əlen alfaydat waliyyat, za wər tan-təha tənfa.</s>
     </seg>
     <seg type="verse" id="b.TIT.3.10">
      <s id="b.TIT.3.10.1">I igmayan d əzənnəməzrəy n aytedan, tərɣəmaɣ-as har sanatat taklaten.</s>
      <s id="b.TIT.3.10.2">As ilas dəffər adi təstəɣaq-qu daɣ tiddawat ən kəl-Əlməsix.</s>
     </seg>
     <seg type="verse" id="b.TIT.3.11">
      <s id="b.TIT.3.11.1">Fəlas təfragaɣ ad təkkəsaɣ aššak as aləs šilat ən wədi immizray tarrayt ta toɣadat, amaran itaggu ibakkadan, izabaz iman-net y əššəriɣa.</s>
     </seg>
     <seg type="verse" id="b.TIT.3.12">
      <s id="b.TIT.3.12.1">As sər-ək în-zammazalaɣ Artemas madeɣ Tišik, tənəmənɣa d a di-du-takka daɣ əɣrəm ən Nikobolis, fəlas ənt'as otasa a daɣ-as əkkəsa tamert ta daɣ gaddalan konakan d asamed əšikəl.</s>
     </seg>
     <seg type="verse" id="b.TIT.3.13">
      <s id="b.TIT.3.13.1">Akn-in masnat daɣ əšikəl ən Zaynas wa n əmusan n əššəriɣa, d Abbolos, a tu-wər-iməl as miɣataran.</s>
     </seg>
     <seg type="verse" id="b.TIT.3.14">
      <s id="b.TIT.3.14.1">Amaran aytedan win nana dȧ iwar-tan ad əlmədan əsəggətəkki daɣ igi ən mazalan win olaɣnen, fəl a d-əssəxsəlan aratan win as təkna addararat igi, wərgeɣ ad əgân təməddurt a daɣ wər ənfen wala.</s>
     </seg>
     <seg type="verse" id="b.TIT.3.15">
      <s id="b.TIT.3.15.1">Aytedan kul win dər namahaɣ edag, əhulan kay-in.</s>
      <s id="b.TIT.3.15.2">Təhulaɣ-in imaran-nana win dər nədraw əzəgzan, Məššina ya təgeɣ-awan arraxmat ketnawan.</s>
     </seg>
    </div>
   </div>
   <div type="book" id="b.PHM">
    <div type="chapter" id="b.PHM.1">
     <seg type="verse" id="b.PHM.1.1">
      <s id="b.PHM.1.1.1">A wa nak Buləs, amasḳasaw fəl əddəlil n Əlməsix Ɣaysa nak d əmidi nnana daɣ əzəgzan Timote, əṇṇanen əhulan in əṃəri nnana Filemona n əməllil nana, əd Tidawat n Əlməsixitan tətaṃanayat daɣ ahan nak.</s>
      <s id="b.PHM.1.1.2">Nəhul in tolas təmidit nana daɣ əzəgzan Affəya d Arxifus əməllil nana əs təbəllant.</s>
     </seg>
     <seg type="verse" id="b.PHM.1.3">
      <s id="b.PHM.1.3.1">Izazzabbat du fall-awwan Məššina Abba nnana əd Ɣaysa Əlməsix, Əməli nnana, arraxmat d alxer.</s>
     </seg>
     <seg type="verse" id="b.PHM.1.4">
      <s id="b.PHM.1.4.1">Əmidi nin Filemona faw id əggaza šin igi ən təwaṭriwen a kay daɣ-asnat d'əḳatta ətig̣udəya i Məššina nin.</s>
     </seg>
     <seg type="verse" id="b.PHM.1.5">
      <s id="b.PHM.1.5.1">Fəlas əslêɣ tara ta təgeɣ y aytedan kul win əlkamnen y Əməli Ɣaysa, d əzəgzan wa sər-əs təge.</s>
     </seg>
     <seg type="verse" id="b.PHM.1.6">
      <s id="b.PHM.1.6.1">Šiwaṭriwen in ətaggaq qanat fəl ad təgrəwa s əlləlu nak, w'a dd'ig̣madan əzəgzan nak, əgərri iḳnan tənəddawt albaraka kul wa nəla daɣ ənəmənnak nana əs ləkkum y Əlməsix.</s>
     </seg>
     <seg type="verse" id="b.PHM.1.7">
      <s id="b.PHM.1.7.1">Tara ta kay təhat amidi nin teway du sər-i tədəwit agget d allam fəl ṃan tolas təssismadaɣ iwallan n aytedan kul win əlkamnen i Ɣaysa Əlməsix.</s>
     </seg>
     <seg type="verse" id="b.PHM.1.8">
      <s id="b.PHM.1.8.1">Daɣ adi a əgêɣ daɣ təla ən fərregat n a kay aməra s arat wa ihoran s ənəmənnak s Əlməsix,</s>
     </seg>
     <seg type="verse" id="b.PHM.1.9">
      <s id="b.PHM.1.9.1">da əssofaɣ ad imos as agamay ɣas a daɣ-ak z aga a di taga tənəfust fəl əddəlil n ənəməra wa nəga.</s>
      <s id="b.PHM.1.9.2">Nak Buləs iṃosan almawakil n Əlməsix Ɣaysa əhe kasaw əmərədda fəl əddəlil net,</s>
     </seg>
     <seg type="verse" id="b.PHM.1.10">
      <s id="b.PHM.1.10.1">əgmaya daɣ-ak a di taga tənəfust daɣ talɣa ta n Onesim, wa ɣur ək d'əddəggagan, iṃosan barar in daɣ əĩəgzan fəlas ṭarrayt ta n Ɣaysa Əlməsix a daq q'əge harwa a ɣur-i illa da da daɣ ḳasaw .</s>
     </seg>
     <seg type="verse" id="b.PHM.1.11">
      <s id="b.PHM.1.11.1">Kala ad ak ku wər təha təṇfa mišan əmərədda təh'anaq qu, gər za i kay wala i nak.</s>
     </seg>
     <seg type="verse" id="b.PHM.1.12">
      <s id="b.PHM.1.12.1">Əmərədda əssoɣalaɣ ak k'in iṃos aganna nin.</s>
     </seg>
     <seg type="verse" id="b.PHM.1.13">
      <s id="b.PHM.1.13.1">Əsidarana a ɣur-i illa dada iket əhe ḳasaw fəl əddəlil n Əlinjil, ad i ilal daɣ adag nak.</s>
     </seg>
     <seg type="verse" id="b.PHM.1.14">
      <s id="b.PHM.1.14.1">Mišan wər areɣ igi nn adi ar əs turagat nak fəlas wər areɣ a kay əšəhhəššəla əmazal a, olaɣan a, əssofa a tu taga gar-ek əd ṃan nak.</s>
     </seg>
     <seg type="verse" id="b.PHM.1.15">
      <s id="b.PHM.1.15.1">Mijas Onesim wər ak iga arat n afel, ar fəlas as kay in iqqal, a ɣur-ək aqqam har faw,</s>
     </seg>
     <seg type="verse" id="b.PHM.1.16">
      <s id="b.PHM.1.16.1">əmərədda wər iṃos akli ɣas, ogar akli, əmidi nin daɣ əzəgzan n əməri nin a iṃos.</s>
      <s id="b.PHM.1.16.2">Wala nak əḳnêq qu tara wəllen əngəm za kay a das issərtayan tara ta n as iṃos akli nnak iṃos da tolas əmidi nnak daɣ əĩəgzan s Əməli.</s>
     </seg>
     <seg type="verse" id="b.PHM.1.17">
      <s id="b.PHM.1.17.1">Daɣ adi kud amidi nnak daɣ əzəgzan a əṃosa wədi əqbəl tu təṭṭəfaq qu daɣ adag wa daɣ-i təṭṭafa.</s>
     </seg>
     <seg type="verse" id="b.PHM.1.18">
      <s id="b.PHM.1.18.1">As iṃos as iɣšad ak arat made tərwasaɣ as tu wədi nak a daq qu təssana.</s>
     </seg>
     <seg type="verse" id="b.PHM.1.19">
      <s id="b.PHM.1.19.1">Arat wa əfus wa nnu nak Buləs as t'əktaba: nak a dak z irzəman.</s>
      <s id="b.PHM.1.19.2">Kud ira wər kay d'əssəḳtaɣ as kay təməddurt nak iṃan net a daɣ ak əle.</s>
     </seg>
     <seg type="verse" id="b.PHM.1.20">
      <s id="b.PHM.1.20.1">Əgmaya daɣ ak əmidi nin a di taga tənəfust t'a fəl udəm n Əməli.</s>
      <s id="b.PHM.1.20.2">As di təgeɣ adi daɣ ənəmənnak nnana s Əlməsix a di taləma fəl ṃaṇ.</s>
     </seg>
     <seg type="verse" id="b.PHM.1.21">
      <s id="b.PHM.1.21.1">As dak in əkattaba širawt ta əḳḳasaɣ aššak as arat wa daɣ ak in əgammaya da a di tu taga ənta madeɣ a tt'ogaran.</s>
     </seg>
     <seg type="verse" id="b.PHM.1.22">
      <s id="b.PHM.1.22.1">Əgmaya daɣ ak tolas ad in təsəmmutəga edag ən təɣimit fəlas ordêɣ as a kawan in ətəwəsuɣəla as iqbal Məššina šiwaṭriwen nawan.</s>
     </seg>
     <seg type="verse" id="b.PHM.1.23">
      <s id="b.PHM.1.23.1">Ebafras əmidi nin daɣ ḳasaw fəl əddəlil n Əlməsix Ɣaysa,issislam in fall-ak,</s>
     </seg>
     <seg type="verse" id="b.PHM.1.24">
      <s id="b.PHM.1.24.1">ənta əd Markus, Aristarxus, Demas, Lukas iməllilan in daɣ əššəɣəl.</s>
     </seg>
     <seg type="verse" id="b.PHM.1.25">
      <s id="b.PHM.1.25.1">Izazzabbat du fall-awwan Əməli Ɣaysa Əlməsix arraxmat net.</s>
     </seg>
    </div>
   </div>
   <div type="book" id="b.1JO">
    <div type="chapter" id="b.1JO.1">
     <seg type="verse" id="b.1JO.1.1">
      <s id="b.1JO.1.1.1">Aslat!</s>
      <s id="b.1JO.1.1.2">Nəkattab awan in isalan ən wa imosan awal ihakku təməddurt.</s>
      <s id="b.1JO.1.1.3">Awal wa ill'ay dat ənətti n əddənet: nəsl'as nənay tu əs šittawen nana, nəzigazd'ay, maran ədasan tu fassan nana.</s>
     </seg>
     <seg type="verse" id="b.1JO.1.2">
      <s id="b.1JO.1.2.1">Wa imosan təməddurt itawasanafalal du nənay tu nəggəyat as maran nəmal awan təməddurt ta təɣlalat t'as kala təlla dagma nn abba mišan əmərədda tətawasanafalal ana du.</s>
     </seg>
     <seg type="verse" id="b.1JO.1.3">
      <s id="b.1JO.1.3.1">Tidət a imos as arat wa nənay əd w'as nəsla nəmal awan tu fəl ad təqqəlam kawanay da aytedan a dər na ərtaynen.Tartəyt ta tidət a imos as nəg'et əd Məššina Abba nnana əd Barar net ɣaysa Əlməsix.</s>
     </seg>
     <seg type="verse" id="b.1JO.1.4">
      <s id="b.1JO.1.4.1">Aratan win wər awan tan in nəkəttəb ar fəl ad tandu tədəwit nana.</s>
     </seg>
     <seg type="verse" id="b.1JO.1.5">
      <s id="b.1JO.1.5.1">Əntanay da isalan ən ɣaysa Əlməsix win as nəsla əmosnen win dawan nətag: Məššin ənnur a imos maran wər t'iha a imosan šiyyay</s>
     </seg>
     <seg type="verse" id="b.1JO.1.6">
      <s id="b.1JO.1.6.1">Kud a nənna nərtay dər əs maran nakkanay nəjiwankat daɣ šiyyay wədi za nakkanay inəsbuha,wər nəlkem y arat wa dana iwaran imosan əmazal əs tidət.</s>
     </seg>
     <seg type="verse" id="b.1JO.1.7">
      <s id="b.1JO.1.7.1">Mišan as nəha təməddurt ta nn ənnur as ənta a iha Məššina ənta iman net wədi nərtay,maran azni wa inɣal Barar net ɣaysa ikkas fall ana ibakkadan kul.</s>
     </seg>
     <seg type="verse" id="b.1JO.1.8">
      <s id="b.1JO.1.8.1">As nənna wər ana iwer abakkad waliyyan wədi nəh'alxata,maran wər nəha tidət.</s>
     </seg>
     <seg type="verse" id="b.1JO.1.9">
      <s id="b.1JO.1.9.1">Mišan as wər nənker ibakkadan nana as zama imos alɣadil n əməllil n əššəriɣa wədi ad ana issurəf ibakkadan nana ikkəs daɣ na aššar kul wa nəmmozal.</s>
     </seg>
     <seg type="verse" id="b.1JO.1.10">
      <s id="b.1JO.1.10.1">As nənna wər nəga abakkad waliyyan wədi əsəbbəhəw a nəga Məššina,maran awal net wər iha iwallan nana.</s>
     </seg>
    </div>
    <div type="chapter" id="b.1JO.2">
     <seg type="verse" id="b.1JO.2.1">
      <s id="b.1JO.2.1.1">Bararan in arat wa əkattabaɣ awan t'in fəl ad wər tətaggim ibakkadan.As iqqal as iga iyyan daɣ wan abakkad wədi nəla almawakil ɣur Abba imos ɣaysa Əlməsix əməllil n əššəriɣa,</s>
     </seg>
     <seg type="verse" id="b.1JO.2.2">
      <s id="b.1JO.2.2.1">fəlas iman net a ikfa iqqal təfaskay təkkasat ibakkadan nana.Maran wərgeɣ ibakkadan win nana ɣas kala kala ar əd win aytedan kul daɣ əddənet.</s>
     </seg>
     <seg type="verse" id="b.1JO.2.3">
      <s id="b.1JO.2.3.1">As nətamazal arat kul w'as dana omar Əlməsix wədi ad nəssən as nəssan tu.</s>
     </seg>
     <seg type="verse" id="b.1JO.2.4">
      <s id="b.1JO.2.4.1">As inna awedan ənta issan tu ənta maran wər itəmizil arat w'as omar wədi awedan anasbahu a imos isitaddan as wər iha tidət.</s>
     </seg>
     <seg type="verse" id="b.1JO.2.5">
      <s id="b.1JO.2.5.1">Mišan wa itamazalan s awal net tənifalal daɣ as tara ən Məššina təkmalat.Ənta da əmmək w'as nəssan as nərtay dər əs:</s>
     </seg>
     <seg type="verse" id="b.1JO.2.6">
      <s id="b.1JO.2.6.1">Wa innan iha Əlməsix iman net ihor d igi ən təməddurt ta iga Əlməsix.</s>
     </seg>
     <seg type="verse" id="b.1JO.2.7">
      <s id="b.1JO.2.7.1">Imidawan in ən maran in ammar wa kawan tagga da wər imos arat aynayan a dawan in kattaba, ammar awa wanad da irəwan a, təgrawam harwa da tizarat imosan isalan win as təslam.</s>
     </seg>
     <seg type="verse" id="b.1JO.2.8">
      <s id="b.1JO.2.8.1">Mišan ya imos ammar izrayan wa dawan in kattaba.</s>
      <s id="b.1JO.2.8.2">Tišit net arat izrayan tənifalal daɣ wan kawanay d Əlməsix,fəlas šiyyay a tamattatnen itaggaz d'ənnur wan tidət šinn əmələwləw.</s>
     </seg>
     <seg type="verse" id="b.1JO.2.9">
      <s id="b.1JO.2.9.1">Wa innan ənta iha ənnur ənta imminzaɣ amadray nnet wədi harwada iha šiyyay.</s>
     </seg>
     <seg type="verse" id="b.1JO.2.10">
      <s id="b.1JO.2.10.1">Wa iran amadray nnet wədi ənnur a iha maran as zama iha ənnur wədi wər tu təlla təsənkəft ta tu za taggadlit.</s>
     </seg>
     <seg type="verse" id="b.1JO.2.11">
      <s id="b.1JO.2.11.1">Mišan wa igzaran amadray nnet wədi šiyyay a iha, ijiwankat daɣ asnat wər issen s'as idag fəlas əsidarɣalnat tu.</s>
     </seg>
     <seg type="verse" id="b.1JO.2.12">
      <s id="b.1JO.2.12.1">Bararan əkattabaɣ awan in arat wa: ibakkadan nawan ətiwasarafan awan s əddəlil n arat wa iga ɣaysa Əlməsix.</s>
     </seg>
     <seg type="verse" id="b.1JO.2.13">
      <s id="b.1JO.2.13.1">Abbatan əkattabaɣ awan in arat wa: təssanam wa tt'imalan dat əxluk.</s>
      <s id="b.1JO.2.13.2">Aytedan win madrornen əkattabaɣ awan in arat wa fəlas assahat a təgam daɣ tarrayt ta n Məššina tornam əlxəkum wa nn iblis.</s>
     </seg>
     <seg type="verse" id="b.1JO.2.14">
      <s id="b.1JO.2.14.1">26590</s>
     </seg>
     <seg type="verse" id="b.1JO.2.15">
      <s id="b.1JO.2.15.1">Ad wər tirem əddənet wala tirem arat a tat ihan təl'ay.</s>
      <s id="b.1JO.2.15.2">As ira awedan əddənet tara ta nn Abba wər tu za təggəz.</s>
     </seg>
     <seg type="verse" id="b.1JO.2.16">
      <s id="b.1JO.2.16.1">Daɣ adi aratan kul win əmosnen inn əddənet a: tara ən man,manzaɣ ibaragan, ibaragan win təla nn əddənet, aratan win kul wər d'əfelan Abba inn əddənet.</s>
     </seg>
     <seg type="verse" id="b.1JO.2.17">
      <s id="b.1JO.2.17.1">Əddənet əd win tat aranen ad əɣrədan mišan win əlkamnen i tara ən Məššina win di ad əɣləsan har faw.</s>
     </seg>
     <seg type="verse" id="b.1JO.2.18">
      <s id="b.1JO.2.18.1">Bararan in tilkamat n assaɣat tənta.Təslam as add asu awedan imosan əllid n Əlməsix.</s>
      <s id="b.1JO.2.18.2">Əmərədda aytedan aggotnen add'osanen əmosnen əllid net.</s>
      <s id="b.1JO.2.18.3">Arat wa da a dana issosanan as təmasatant tənda.</s>
     </seg>
     <seg type="verse" id="b.1JO.2.19">
      <s id="b.1JO.2.19.1">Aytedan win əmosnen əllid n Əlməsix nakkanay a din əgmadan, mišan əs tidət wər əmosan arat daɣ na.Fəlas ənnar t'əmosan aqqamin ɣur na.Mišan əfalan ana fəl ad igməd aššak as wkər əmosan arat daɣ na.</s>
     </seg>
     <seg type="verse" id="b.1JO.2.20">
      <s id="b.1JO.2.20.1">Mis-n kawanay təgrawam infas wa zəddigan w'as kawan izway wa zəddigan.</s>
     </seg>
     <seg type="verse" id="b.1JO.2.21">
      <s id="b.1JO.2.21.1">Akatab əsaglaɣ awan t'in wərgeɣ fəlas wər təssenam tidət kala kala ar fəlas tat təssanam maran wər t'illa bahu wa du z'igmədan daɣ tidət.</s>
     </seg>
     <seg type="verse" id="b.1JO.2.22">
      <s id="b.1JO.2.22.1">Daɣ adu məni tu anasbahu?</s>
      <s id="b.1JO.2.22.2">Ənta əddi inkaran as ɣaysa ənta Əlməsix.</s>
      <s id="b.1JO.2.22.3">Fəlas wa imosan əllid n Əlməsix ənta a ugayan əs masnat fəl Abba əd barar.</s>
     </seg>
     <seg type="verse" id="b.1JO.2.23">
      <s id="b.1JO.2.23.1">I inkaran as ɣaysa barar wədi wər issen abba ənta da.</s>
     </seg>
     <seg type="verse" id="b.1JO.2.24">
      <s id="b.1JO.2.24.1">Adi da fəlas sənnəhəlat iduf ən salan win təgrawam daɣ tizarat.</s>
      <s id="b.1JO.2.24.2">As təglam təttafam arat w'as təslam əs tizarat wədi har faw tərtayam əd Barar d Abba.</s>
     </seg>
     <seg type="verse" id="b.1JO.2.25">
      <s id="b.1JO.2.25.1">Ənta da alak wa dawan otas: təməddurt təɣlalat.</s>
     </seg>
     <seg type="verse" id="b.1JO.2.26">
      <s id="b.1JO.2.26.1">Daɣ əddəlil n aytedan win kawan saxraknen a fəl awan in kattabaɣ aratan win.</s>
     </seg>
     <seg type="verse" id="b.1JO.2.27">
      <s id="b.1JO.2.27.1">Maran kawanay infas w'as kawan izway Əlməsix ih'iwan.</s>
      <s id="b.1JO.2.27.2">Daɣ adi wər təddəraram s ətəwəsəsəɣra fəlas Infas w'as tətawazwayam isasaɣriwan arat kul.</s>
      <s id="b.1JO.2.27.3">Arat wa isasaɣru tidət a imos, fəlas wər itəggu bahu.</s>
      <s id="b.1JO.2.27.4">Nəmənnəkat daɣ esəm ən ɣaysa s əmmək w'as kawan isassaɣra Infas wa zəddigan.</s>
     </seg>
     <seg type="verse" id="b.1JO.2.28">
      <s id="b.1JO.2.28.1">Bararn in akniwat tassaq d Əlməsix fəlas as du z'inəfiləl da nəkkas aššak fəl man nana,wər dər əs nənamaggag wər dana təbez takarakit ɣur assa nnet.</s>
     </seg>
     <seg type="verse" id="b.1JO.2.29">
      <s id="b.1JO.2.29.1">Təssanam as Əlməsix əməllil n əššəriɣa a imos daɣ adi əlmədat as awedan kul isandan əmazal s əššəriɣa ənta add'igmad.</s>
     </seg>
    </div>
    <div type="chapter" id="b.1JO.3">
     <seg type="verse" id="b.1JO.3.1">
      <s id="b.1JO.3.1.1">Təhannayam a wa dana iga Abba da tara a dana itawannan bararan ən Məššina.</s>
      <s id="b.1JO.3.1.2">Fəlas tišit a tan nəga.</s>
      <s id="b.1JO.3.1.3">A wa da a fəlas əddənet wər təssen a wa nəmos : fəlas wər təssen Əlməsix.</s>
     </seg>
     <seg type="verse" id="b.1JO.3.2">
      <s id="b.1JO.3.2.1">Imidawan in ən məzzəwa nin obazan ɣur əmərədda nakkanay bararan ən Məššina a nəmos maran arat wa za nəqqəl dəffər awa harwada wər ana d'inafalal.</s>
      <s id="b.1JO.3.2.2">Nəssan ɣas as Əlməsix as du z'inəfiləl nola dər əs, fəlas anay a tu za nagu ənta iman net.</s>
     </seg>
     <seg type="verse" id="b.1JO.3.3">
      <s id="b.1JO.3.3.1">Aytedan win əganen attama wa, əzzizdagan iman nasan s əmmək as zəddig Əlməsix.</s>
     </seg>
     <seg type="verse" id="b.1JO.3.4">
      <s id="b.1JO.3.4.1">Wa igan abakkad irza əlqanun ən Məššina fəlas daɣ almaɣna nnet abakkada adi terazay nn əlqanun.</s>
     </seg>
     <seg type="verse" id="b.1JO.3.5">
      <s id="b.1JO.3.5.1">Fəlas təss nam as Əməsix osa ddu fəl ikus ən bakkadan.</s>
      <s id="b.1JO.3.5.2">Ənta wər tan itaggu.</s>
     </seg>
     <seg type="verse" id="b.1JO.3.6">
      <s id="b.1JO.3.6.1">daɣ adiṇwa dər əs irtayan iməzzay d igi ən bakkadan, mišan wa tan itaggin harwa wər kala at isla za wər fall as issen.</s>
     </seg>
     <seg type="verse" id="b.1JO.3.7">
      <s id="b.1JO.3.7.1">bararan in atu wər iməl awedan a kawan isəxrakan.</s>
      <s id="b.1JO.3.7.2">Wa oɣadan ənta a izalalaɣan daɣ tarrayt, s əmmək as oɣad əlməsix.</s>
     </seg>
     <seg type="verse" id="b.1JO.3.8">
      <s id="b.1JO.3.8.1">Wa itaggan ibakkadan Iblis as ilkam fəl as Iblis ɣur ənətti n əddənet ad iggaz šin igi ən bakkadan.</s>
      <s id="b.1JO.3.8.2">Maran barar ən Məsshina osa ddu wər imos əsshəɣəl net ar əzərəz ən mazalan n Iblis</s>
     </seg>
     <seg type="verse" id="b.1JO.3.9">
      <s id="b.1JO.3.9.1">Məššina wər itəggu ibakkadan fəlas təməddurt ta du təfalat Məššina təha iman net.</s>
      <s id="b.1JO.3.9.2">Wər ifreg ad aglu itagg' ibakkadan fəl as barar ən Məsshina a imos.</s>
     </seg>
     <seg type="verse" id="b.1JO.3.10">
      <s id="b.1JO.3.10.1">Əmmək wa da as du tənafala zəliyat gər bararan win Məššina əd win Iblis: Wa wər nətəgg' a oɣ dan madeɣ wər ira amidi nnet n əddin wər imos i n Məššina.</s>
     </seg>
     <seg type="verse" id="b.1JO.3.11">
      <s id="b.1JO.3.11.1">Təkittəwam isalan win as təslam harwa dagh tizarat: «Nəməratana gar ena!»</s>
     </seg>
     <seg type="verse" id="b.1JO.3.12">
      <s id="b.1JO.3.12.1">Daɣ adi wər atu wər iməl i igan a wa iga Kayin, igzaman amadray net fəl as ilk m i tənna n Iblis.</s>
      <s id="b.1JO.3.12.2">Ma fel igazzam tu?</s>
      <s id="b.1JO.3.12.3">Fəl as alxal net a wər noleɣ, wa nn amadray nnet oɣ d.</s>
     </seg>
     <seg type="verse" id="b.1JO.3.13">
      <s id="b.1JO.3.13.1">Daɣ adi imidawan in n əddin, a dawan wər iqqən eɣaf as tətiwagzaram daɣ əddənet.</s>
     </seg>
     <seg type="verse" id="b.1JO.3.14">
      <s id="b.1JO.3.14.1">Nakkanay n əssan as nəgm d du tamattant əs təməddurt təzrayat fəlas imidawan nana n əddin a nara.</s>
      <s id="b.1JO.3.14.2">Wa wər taha tara iqqim in daɣ tamattant.</s>
     </seg>
     <seg type="verse" id="b.1JO.3.15">
      <s id="b.1JO.3.15.1">awedan wa igzaran amidi nnet n əddin əməggin ən man a imos, maran təssanam as awedan wa nn əməggin ən man wər das tu təlla təməddurt ta təɣlalat.</s>
     </seg>
     <seg type="verse" id="b.1JO.3.16">
      <s id="b.1JO.3.16.1">Əmmək w'as nəss n a w'as itawannu tara: Ɣaysa Əlməsix ikf'ana iman net.</s>
      <s id="b.1JO.3.16.2">Nakkanay da ihor ad nakfu imidawan nana n əddin iman nana.</s>
     </seg>
     <seg type="verse" id="b.1JO.3.17">
      <s id="b.1JO.3.17.1">Awedan n əməggergəs inayan amidi nnet n əddin iddirar izazzandar tu, məni awa z itawannu ira Məššina?</s>
     </seg>
     <seg type="verse" id="b.1JO.3.18">
      <s id="b.1JO.3.18.1">Bararan in ad wər təɣrəd tara nnawan ɣur awalan əd šizada nn iləs ɣas.</s>
      <s id="b.1JO.3.18.2">Ətamazalat tat əs tidət əs mazalan a tat əsinafalal nen.</s>
     </seg>
     <seg type="verse" id="b.1JO.3.19">
      <s id="b.1JO.3.19.1">Əs təməwit ta da as za nəssən as nakkanay kəl tidət a nəmos, maran ɣur Məššina iwallan nana ad ismadan.</s>
     </seg>
     <seg type="verse" id="b.1JO.3.20">
      <s id="b.1JO.3.20.1">Fəl as kud dana tahammen wallan nana, da nəss n as Məššina ogar iwallan nana, maran iss n daɣ arat kul.</s>
     </seg>
     <seg type="verse" id="b.1JO.3.21">
      <s id="b.1JO.3.21.1">As dana wər tahammen wallan nana, imidawan nin ən maran nin, wədi nəkkas aššak fəl man nana ɣur Məššina.</s>
     </seg>
     <seg type="verse" id="b.1JO.3.22">
      <s id="b.1JO.3.22.1">Arat kul wa daɣ as nəgmay a danaq'akfu fəlas ammaran net as nəlkam, maran nətamazal awa oggam.</s>
     </seg>
     <seg type="verse" id="b.1JO.3.23">
      <s id="b.1JO.3.23.1">Ənta da arat was dana omar : S ad nəzzəgzən s esəm ən barar net ɣaysa Əlməsix nənəməru gar ena s əmmək w'as dana omar Əlməsix.</s>
     </seg>
     <seg type="verse" id="b.1JO.3.24">
      <s id="b.1JO.3.24.1">Wa ilkaman əy tənna ən Məššina wədi Məššina iha iman net.</s>
      <s id="b.1JO.3.24.2">Əmmək w'as nəssan as Məššina iha iman nana : Issosan ana as dana ikfa Infas wa Zaddigan.</s>
     </seg>
    </div>
    <div type="chapter" id="b.1JO.4">
     <seg type="verse" id="b.1JO.4.1">
      <s id="b.1JO.4.1.1">Mišan ənkədat imidawan in ən maran in, ad wər təraddim s infasan kul, zamazalat tan təzzar har nəssənam win d'əfalnen Məššina, fəlas ənnəbitan ən bahu aggotnen a wazawaznen daɣ əddənet.</s>
     </seg>
     <seg type="verse" id="b.1JO.4.2">
      <s id="b.1JO.4.2.1">Ənta da əmmək w'as za təssənam Infas wa Zaddigan : Infas kul wa wər nənkər as Əlməsix awedan əs tidət a iqqal, wədi ənta ad d'ifalan Məššina.</s>
     </seg>
     <seg type="verse" id="b.1JO.4.3">
      <s id="b.1JO.4.3.1">Mišan infas kul wa inkaran Ɣaysa wədi wər d'ifel Məššina.</s>
      <s id="b.1JO.4.3.2">Ənta da da iduf wa imosan əmagzar n Əlməsikh w'as təlam as ad asu, əmərədda da iha əddənet.</s>
     </seg>
     <seg type="verse" id="b.1JO.4.4">
      <s id="b.1JO.4.4.1">Kawanay bararan in, Məššina a kawan ilan maran norn m ənnəbitan win ən bahu a, fəlas wa ihan iman nawan ogar wa išɣalan y əddənet.</s>
     </seg>
     <seg type="verse" id="b.1JO.4.5">
      <s id="b.1JO.4.5.1">Əntanay kəl əddənet a əmosan.</s>
      <s id="b.1JO.4.5.2">Adi da a fəl taggin batuten šilan šin n əddənet, maran sasaman asan aytedan.</s>
     </seg>
     <seg type="verse" id="b.1JO.4.6">
      <s id="b.1JO.4.6.1">Nakkanay in Məššina; wa issanan Məššina issan ana.</s>
      <s id="b.1JO.4.6.2">Wa tu wər nəmos, wər a na issəsam.</s>
      <s id="b.1JO.4.6.3">Əmmək w'as nəfrag zəliyat gər infas wa n tidət əd wa n bahu.</s>
     </seg>
     <seg type="verse" id="b.1JO.4.7">
      <s id="b.1JO.4.7.1">Imidawan in ən maran in nəmərat ana gar ena fəlas tara Məššina adu təffal.</s>
      <s id="b.1JO.4.7.2">Wa itiren, barar ən Məššina a imos maran iss n tu.</s>
     </seg>
     <seg type="verse" id="b.1JO.4.8">
      <s id="b.1JO.4.8.1">Wa wər həha tara wər issen Məššina fəlas Məššina ənta tara.</s>
     </seg>
     <seg type="verse" id="b.1JO.4.9">
      <s id="b.1JO.4.9.1">Ənta da əmmək w'as dana isannafalal Məššina as ir'ana : Barar net ann iyyand'a dd'issoka əddənet fəla sər əs nəgrəw təməddurt təɣl lat.</s>
     </seg>
     <seg type="verse" id="b.1JO.4.10">
      <s id="b.1JO.4.10.1">Ənta da əmmək w'as tətag tara : Wərgeɣ nakkanay a issəknan Məššina tara, kala kala ar ənta, fəlas awa dana iga daɣ tara issoka du barar net əddənet fəl ad iqqəl təfaskay təkk sat ibakkadan nana.</s>
     </seg>
     <seg type="verse" id="b.1JO.4.11">
      <s id="b.1JO.4.11.1">Imidawan in ən maran in azzama Məššina ig'ana tara togd t d a wa wədi nəməratana gar ena nakkanay da.</s>
     </seg>
     <seg type="verse" id="b.1JO.4.12">
      <s id="b.1JO.4.12.1">Məššina wər kala ad t'izaggazda awedan.</s>
      <s id="b.1JO.4.12.2">Mišan kud nənimara gar ena wədi ih'iman nana, təknad du tara nnet ənəfilal daɣ na.</s>
     </seg>
     <seg type="verse" id="b.1JO.4.13">
      <s id="b.1JO.4.13.1">Infas net a dana ikfa, a di da fəl nəssan as nərtay dər əs ih'iman nana.</s>
     </seg>
     <seg type="verse" id="b.1JO.4.14">
      <s id="b.1JO.4.14.1">Nakkanay nəzigazd'ay, nətagayyat as : Abba issoka ddu barar net fəl ad iqqəl ənəssefsi nn əddənet.</s>
     </seg>
     <seg type="verse" id="b.1JO.4.15">
      <s id="b.1JO.4.15.1">I irdan s əzəgzan s as ɣaysa Barar ən Məššina a imos wədi Məššina ih'iman net, maran irtay əd Məššina.</s>
     </seg>
     <seg type="verse" id="b.1JO.4.16">
      <s id="b.1JO.4.16.1">Nakkanay nəss n daɣ tara ta dana iga Məššina tolas nəzzigzan tat.</s>
      <s id="b.1JO.4.16.2">Məššina tara a imos.</s>
      <s id="b.1JO.4.16.3">Was taha tara iman net irt y əd Məššina, wədi iha Məššina iman net.</s>
     </seg>
     <seg type="verse" id="b.1JO.4.17">
      <s id="b.1JO.4.17.1">Ənta da əddəlil wa fəl du təkna tara ənəfilal ɣur na : ad nəkkəs aššak fəl man nana əzəl wa n tabadday, fəlas təməddurt nana a daɣ du tənifalal tara təkn t tola əd ta n Əlməsix daɣ əddənet a.</s>
     </seg>
     <seg type="verse" id="b.1JO.4.18">
      <s id="b.1JO.4.18.1">Tara wər tətəgg əs təksəḍa, fəlas tara təkṇ t asataɣ a tətag təksəḍa.</s>
      <s id="b.1JO.4.18.2">Wa itiksaḍan wər daɣ as təkna tara ənəfilal fəl as təksəda a di mərda ən tazak n əttadib.</s>
     </seg>
     <seg type="verse" id="b.1JO.4.19">
      <s id="b.1JO.4.19.1">Nakkanay nəra Məššina fəlas ənta a dana iran daɣ tizarat.</s>
     </seg>
     <seg type="verse" id="b.1JO.4.20">
      <s id="b.1JO.4.20.1">As inn'awedan ənt'ira Məššina mišan igzar amidi nnet n əddin, awedan wədi anasbahu a imos.</s>
      <s id="b.1JO.4.20.2">Fəl as wa wər nara amidi nnet n əddin a ihannay m'as z'ifrəg ad iru Məššina a wər ihənnəy?</s>
     </seg>
     <seg type="verse" id="b.1JO.4.21">
      <s id="b.1JO.4.21.1">Fadda Əlməsikh iman net om r ana as i iran Məššina ihor ad ir'amidi nnet n əddin ənta da.</s>
     </seg>
    </div>
    <div type="chapter" id="b.1JO.5">
     <seg type="verse" id="b.1JO.5.1">
      <s id="b.1JO.5.1.1">I izzəgzanan as Ɣaysa ənta Əlməsix wədi barar ən Məššina a imos.</s>
      <s id="b.1JO.5.1.2">I iran amaraw ad iru bararan win tidd' əgmadnen.</s>
     </seg>
     <seg type="verse" id="b.1JO.5.2">
      <s id="b.1JO.5.2.1">As nara Məššina nəlk m y ammaran net daɣ adi as nakkanay nara bararan ən Məššina.</s>
     </seg>
     <seg type="verse" id="b.1JO.5.3">
      <s id="b.1JO.5.3.1">Fəlas tara nana ən Məššina ləkkum y ammaran net, imos awen arat wər nəzzəwat.</s>
     </seg>
     <seg type="verse" id="b.1JO.5.4">
      <s id="b.1JO.5.4.1">fəlas bararan ən Məššina kul ornan əddənet, maran tarna ta tornat əddənet ənta əzəgzan wa n nana.</s>
     </seg>
     <seg type="verse" id="b.1JO.5.5">
      <s id="b.1JO.5.5.1">Ma imos za w'ornan əddənet?</s>
      <s id="b.1JO.5.5.2">Wədi za wa izzəgzanan as Ɣaysa Barar ən Məššina a imos.</s>
     </seg>
     <seg type="verse" id="b.1JO.5.6">
      <s id="b.1JO.5.6.1">Wa dd izgaran fəl aman d əzni ənta Ɣaysa Əlməsix.</s>
      <s id="b.1JO.5.6.2">Wərgeɣ aman ɣas fəl d'izgar ɣur təhut net, kala kal'ar azni wa n tamattant net da izgar du fall as.</s>
      <s id="b.1JO.5.6.3">Infas wa Zəddigan ənta iggiyen as arat wa tidət, fəlas Infas wa Zəddigan tidət a imos.</s>
     </seg>
     <seg type="verse" id="b.1JO.5.7">
      <s id="b.1JO.5.7.1">Daɣ a di karadat təgiyyawen at əllanen əmosnen :</s>
     </seg>
     <seg type="verse" id="b.1JO.5.8">
      <s id="b.1JO.5.8.1">Infas wa Zəddigan, aman d əzni, maran ketnasnat fəl karadat esnat nimannaknat əs təgiyya ta.</s>
     </seg>
     <seg type="verse" id="b.1JO.5.9">
      <s id="b.1JO.5.9.1">As əggəyen aytedan s arat ad nəqbəl təgəyya nasan.</s>
      <s id="b.1JO.5.9.2">Mišan təgiyya tan Məššina ənta a zəwwərat, maran ta da a ikfa Məššina barar net.</s>
     </seg>
     <seg type="verse" id="b.1JO.5.10">
      <s id="b.1JO.5.10.1">Wa izzəgzanan i Barar ən Məššina təh'iman net təgəyya ta ənta da.</s>
      <s id="b.1JO.5.10.2">Wa sər əs wər nəzzəgzan isibahaw tu fəlas wər izzəgzan əs təgəyya ən Məššina ta ikfa Barar net.</s>
     </seg>
     <seg type="verse" id="b.1JO.5.11">
      <s id="b.1JO.5.11.1">Ma təsatadda təgiyya ta?</s>
      <s id="b.1JO.5.11.2">Təsitadda as Məššina ikf'na təməddurt təɣlalat, maran təməddurt ta ənta a du təgmadat Barar net.</s>
     </seg>
     <seg type="verse" id="b.1JO.5.12">
      <s id="b.1JO.5.12.1">Wa izzəgzanan əs Barar wa ila təməddurt ta, wa sər əs wər nəzzəgzan wər tat ila.</s>
     </seg>
     <seg type="verse" id="b.1JO.5.13">
      <s id="b.1JO.5.13.1">Aratan win əkattabaɣ awan tan fəl ad təssənam as təl m təməddurt təɣl lat, kawanay əd win əzzəgzanen s esəm ən Barar ən Məššina.</s>
     </seg>
     <seg type="verse" id="b.1JO.5.14">
      <s id="b.1JO.5.14.1">Ənta da əmmək w'as nəkkas aššak fəl man nana ɣur Məššina : As daɣ as nəgmay arat inimannakan əd tara nnet a danaɣ issəsəm.</s>
     </seg>
     <seg type="verse" id="b.1JO.5.15">
      <s id="b.1JO.5.15.1">Maran azzama nəss n as issisam ana wədi arat wa daɣ as nəgmay nəss n as nəgr w tu.</s>
     </seg>
     <seg type="verse" id="b.1JO.5.16">
      <s id="b.1JO.5.16.1">As daɣ wan inay iyyan amidi nnet n əddin itagg'abakkad a tu wər za nawi əs tamattant igmiyat as daɣ Məššina fəl ad takfu təməddurt.</s>
      <s id="b.1JO.5.16.2">As imos iyyan dagh win tagginen ibakkadan win wər nətiwi əs təmattant.</s>
      <s id="b.1JO.5.16.3">Mišan ill'ay abakkad wa itawayan əs tamattant.</s>
      <s id="b.1JO.5.16.4">Wərgeɣ ənta as daɣ wan gammaya ad təttəram i wa tt'igan.</s>
     </seg>
     <seg type="verse" id="b.1JO.5.17">
      <s id="b.1JO.5.17.1">Tidət as iba n əzəluləɣ abakkad a imos, mišan ibakkadan wərgeɣ kul ətawayan əs tamattant.</s>
     </seg>
     <seg type="verse" id="b.1JO.5.18">
      <s id="b.1JO.5.18.1">Nəss n as bararan ən Məššina wər təggin ibakkadan, fəlas Əlməsix Barar ən Məššina a tan ogazan.</s>
      <s id="b.1JO.5.18.2">A di da fəlas Iblis wər daɣ san ifreg wala.</s>
     </seg>
     <seg type="verse" id="b.1JO.5.19">
      <s id="b.1JO.5.19.1">Nəss n as nakkanay i n Məššina, maran əddənet ket net təha əfus n Iblis.</s>
     </seg>
     <seg type="verse" id="b.1JO.5.20">
      <s id="b.1JO.5.20.1">Nəss n as Barar ən Məššina os ddu ənta a dana ikfan əgərri fəl ad nəssən Məššina wa n tidət.</s>
      <s id="b.1JO.5.20.2">Məššina wa n tidət nərt y dər əs s əddəlil ən Barar net Ɣaysa Əlməsix.</s>
      <s id="b.1JO.5.20.3">Ɣaysa Əlməsix ənta a imosan Məššina wa n tidət, əd təməddurt təɣl lat.</s>
     </seg>
     <seg type="verse" id="b.1JO.5.21">
      <s id="b.1JO.5.21.1">Bararan in agəzat iman nawan daɣ əssənəman.</s>
     </seg>
    </div>
   </div>
   <div type="book" id="b.2JO">
    <div type="chapter" id="b.2JO.1">
     <seg type="verse" id="b.2JO.1.1">
      <s id="b.2JO.1.1.1">A wa nak əmuzar a din ihulan tidawat ta dduisannafran Məššina əd bararan win tat əhanen.</s>
      <s id="b.2JO.1.1.2">Areq qawan əs tidət, maran wərgeɣ nak ɣas a kawan iran, aytedan kul win əssannen tidət aran kawan.</s>
     </seg>
     <seg type="verse" id="b.2JO.1.2">
      <s id="b.2JO.1.2.1">Fəlas tidət a təhat iman nana, təɣsar daɣ na har faw.</s>
     </seg>
     <seg type="verse" id="b.2JO.1.3">
      <s id="b.2JO.1.3.1">Arraxmat, təhanint, alxer izazzabat tan du Məššina Abba nnana əd Ɣaysa Əlməsix, Barar n Abba fall ana fəl ad əggəzan iman nana, ad nagu təməddurt a sər san təg t.</s>
      <s id="b.2JO.1.3.2">Ənta daɣ du tətinəfilil tidət əd tara.</s>
     </seg>
     <seg type="verse" id="b.2JO.1.4">
      <s id="b.2JO.1.4.1">Əkneɣ tədəwit as əsleɣ as wiyyad daɣ bararan nam əzilalaɣan daɣ tarrayt tan tidət s əmmək was dana omar Abba nana.</s>
     </seg>
     <seg type="verse" id="b.2JO.1.5">
      <s id="b.2JO.1.5.1">Əmərədda, tidawat, ənta da arat daɣ am gammaya : ad nənəməru gar ena.</s>
      <s id="b.2JO.1.5.2">Wərgeɣ ammar izrayan a dam əktabaɣ kala kala ar ammar nəgraw harwa da daɣ ənətti.</s>
     </seg>
     <seg type="verse" id="b.2JO.1.6">
      <s id="b.2JO.1.6.1">Ma təmos tara ta?</s>
      <s id="b.2JO.1.6.2">Tara ta təmos əzəluləɣ daɣ tərtit s ammaran ən Məššina.</s>
      <s id="b.2JO.1.6.3">Ammaran win əmosnen win as təslam harwa daɣ ənətti ənihalnen at taggim təməddurt təzilalaɣat, təg t əs tara əd tidət.</s>
     </seg>
     <seg type="verse" id="b.2JO.1.7">
      <s id="b.2JO.1.7.1">Iməssəxrak aggotnen əwizawazan daɣ əddənet.</s>
      <s id="b.2JO.1.7.2">Məni tu wa imosan əməssexrək n aytedan imos tolas əmagzar n Əlməsix?</s>
      <s id="b.2JO.1.7.3">Wədi za wa inkaran as Ɣaysa Əlməsix awedan iqqal as d'osa əddənet.</s>
     </seg>
     <seg type="verse" id="b.2JO.1.8">
      <s id="b.2JO.1.8.1">daɣ a di ənkədat əd man nawan fəl ad wər təsəbbənənam əššəɣəl nawan, as təgam ənəkud wa ad təgrəwam alak nawan indan.</s>
     </seg>
     <seg type="verse" id="b.2JO.1.9">
      <s id="b.2JO.1.9.1">Awedan kul wa inamaggagan əd salan win iga Əlməsix wədi wər irt y əd Məššina.</s>
      <s id="b.2JO.1.9.2">Wa iqqiman ittaf isalan win, wədi irtay d Abba nana Məššina, irtay deɣ əd Barar net.</s>
     </seg>
     <seg type="verse" id="b.2JO.1.10">
      <s id="b.2JO.1.10.1">As kawan d'osa awedan a dawan du wər neway isalan win a tu wər təsəmməgurem, maran a das wər taɣim assalam.</s>
     </seg>
     <seg type="verse" id="b.2JO.1.11">
      <s id="b.2JO.1.11.1">Fəlas i das oɣan assalam wədi inimannak d arak mazalan net.</s>
     </seg>
     <seg type="verse" id="b.2JO.1.12">
      <s id="b.2JO.1.12.1">Əleɣ aratan aggotnen as areɣ a dawan tan annaɣ mišan s a wər nəmos akatab ən širawt s əɣanib.</s>
      <s id="b.2JO.1.12.2">Tara nnin a kawan in assa annaɣ awan tan s əmi d əmi fəl ad taknu tədəwit nana tənəddawt.</s>
     </seg>
     <seg type="verse" id="b.2JO.1.13">
      <s id="b.2JO.1.13.1">Bararan ən tidawat ta n tamidit nam ta dd'isannafran Məššina əhulan kam in.</s>
     </seg>
    </div>
   </div>
   <div type="book" id="b.3JO">
    <div type="chapter" id="b.3JO.1">
     <seg type="verse" id="b.3JO.1.1">
      <s id="b.3JO.1.1.1">A wa nak Əmuzar a din ihulan əməri nnin Gayəs areɣ əs tidət.</s>
     </seg>
     <seg type="verse" id="b.3JO.1.2">
      <s id="b.3JO.1.2.1">Əməri nnin əsidaran aɣ ak təttəyt daɣ anamod kul d assahat ən təɣəssa nnak šilat ən ta təge daɣ əzəgzan nak.</s>
     </seg>
     <seg type="verse" id="b.3JO.1.3">
      <s id="b.3JO.1.3.1">Əknêɣ təməwit wəllen as di d'osan midawan n əddin win di əggəyyatnen as təzilalaɣa daɣ tidət.</s>
     </seg>
     <seg type="verse" id="b.3JO.1.4">
      <s id="b.3JO.1.4.1">wər tu təlla ɣur i tədəwit togarat ta z'aga as əslêɣ as bararan in əzilalaɣan daɣ tidət.</s>
     </seg>
     <seg type="verse" id="b.3JO.1.5">
      <s id="b.3JO.1.5.1">Əməri nin tətamazala s alɣadala daɣ arat kul wa tətagga i midawan nana n əddin, wəllen əmosan ak inaftaɣan.</s>
     </seg>
     <seg type="verse" id="b.3JO.1.6">
      <s id="b.3JO.1.6.1">Əntanay dak əggiyatnen dat tidawat ən kəl Əlməsix əs tara ta kay təhat.</s>
      <s id="b.3JO.1.6.2">Ad tagaɣ arat olaɣan as dasan təsamataga əšikəl nasan s əmmək wa oggam Məššina.»</s>
     </seg>
     <seg type="verse" id="b.3JO.1.7">
      <s id="b.3JO.1.7.1">Fəlas wər imos əšikəl ar igi nn salan n Əlməsix, maran wər əgmayan wala daɣ aytedan win wər nəssen Məššina.</s>
     </seg>
     <seg type="verse" id="b.3JO.1.8">
      <s id="b.3JO.1.8.1">Daɣ adi nakkanay a iwar ad nədhəl aytedan šilat ən win fəl ad dər san nənəməšɣəl daɣ tarrayt ta n tidət.</s>
     </seg>
     <seg type="verse" id="b.3JO.1.9">
      <s id="b.3JO.1.9.1">Əkt baɣ in arat ən təfir i tidawat ən kəl əlməsix mišan Dəyodrefəs ir n ad azzar y arat kul, wər iqbel a danaɣ in igm dan.</s>
     </seg>
     <seg type="verse" id="b.3JO.1.10">
      <s id="b.3JO.1.10.1">A di da a fəlas as din oseɣ a dawan d'ətkəla batu n aratan win itamazal, əmosnen : as itaggaz šin nana, isawar ana bahu.</s>
      <s id="b.3JO.1.10.2">Maran wər as igda daɣ na a wen fəlas tugəyt a iga ad issəgən i midawan nana n əddin əmosnen iməššukal, maran igdal tan y aytedan win əranen a tan əsəmməguren, təzzar istaq qan daɣ tidawat ən kəl Əlməsix.</s>
     </seg>
     <seg type="verse" id="b.3JO.1.11">
      <s id="b.3JO.1.11.1">Əməri nnin ad wər tətatalala aššar, ətatalal əlluɣ.</s>
      <s id="b.3JO.1.11.2">Wa itṇggan a olaɣan i n Məššina, wa itaggan aššar wər issen Məššina.</s>
     </seg>
     <seg type="verse" id="b.3JO.1.12">
      <s id="b.3JO.1.12.1">Daɣ batu ta n Demetriyəs wədi aytedan kul əgan as təgəyya tolaɣat, iduf net tidət iman net iggəyat as.</s>
      <s id="b.3JO.1.12.2">Nakkanay deɣ nəgəyyat as, maran təssanaɣ as təgəyya ta nana ənta tidət.</s>
     </seg>
     <seg type="verse" id="b.3JO.1.13">
      <s id="b.3JO.1.13.1">Aratan aggotnen as arêɣ a dak kan annaɣ mišan s a wər nəmos a dak kan in əktəba daɣ širawt s əɣanib,</s>
     </seg>
     <seg type="verse" id="b.3JO.1.14">
      <s id="b.3JO.1.14.1">fəlas əknêɣ mərda n a kay ənəya tarmad fəl a dak kan anna s əmi d əmi.</s>
     </seg>
     <seg type="verse" id="b.3JO.1.15">
      <s id="b.3JO.1.15.1">Izzəbbat du fall ak alxer.</s>
      <s id="b.3JO.1.15.2">Imidawan əhulan kay in.</s>
      <s id="b.3JO.1.15.3">Təhulaɣ in imidawan nana, əkkulluk n iyyan təmalaɣ as.</s>
     </seg>
    </div>
   </div>
  </body>
 </text>
</cesDoc>